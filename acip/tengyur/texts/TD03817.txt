@204A *, ,RGYA GAR SKAD DU, A'ARYA PRADZNY'A P'A RA MI TA BADZRA
TZTSI DI KA t'I K'A, BOD SKAD DU, 'PHAGS PA SHES RAB KYI PHA ROL
TU PHYIN PA RDO RJE GCOD PA'I RGYA CHER 'GREL PA, 'JAM DPAL GZHON
NUR GYUR PA LA PHYAG 'TSAL LO, ,GANG LA SKYE BO KUN LA GRAGS LUS
MDUN NA

GSAL BAR SNANG BA YANG, ,DNGOS PO'I NGO BOR 'BYOR BA MI RNYED RAB
STON RGYAL BA THAMS CAD KYIS, ,YANG DAG DAM PA RTAG PA MCHOG GI
'BRAS BU THOB PA'I GNAS BRTAN PA, ,DUS GSUM BZHUGS PA'I SANGS
RGYAS KUN SKYED DE LA RAB GUS BDAG PHYAG 'TSAL, ,GANG LA CUNG

ZAD GOMS BYAS SKAD CIG TU YANG DGE BA RGYA CHEN SOGS, ,GANG PHYIR
SDIG PA RAB TU CHE BA MTHA' DAG RTZA NAS ZAD BYED PA, ,DE BAS DE
NI GOMS PAR BYA PHYIR BLA MA RNAMS KYIS BSTAN PA YI, ,LAM LAS
BRTAGS TE BDAG BLOS JI LTAR LCOGS PAS BDAG GIS 'DI BGYI'O, ,DE LA
MDO

SDE 'CHAD PAR 'DOD PAS NYAN PA DAG NAN GYIS LEN PA LA SOGS PA LA
GZUD PA'I PHYIR DANG POR DGOS PA DE BRJOD PAR BYA'O, ,DGOS PA MA
RTOGS PAR NI RTOGS PA DANG LDAN PA DAG GANG LA YANG 'JUG PAR MI
'GYUR RO, ,DE'I 'OG TU MDO SDE'I DGOS PA'I THABS BSTAN PA'I

PHYIR BRJOD PAR BYA BA BSNYAD PAR BYA STE, BRJOD PAR BYA BAS
STONG PA'I MDO NI SE'U BCU ZHES BYA BA LA SOGS PA'I TSIG BZHIN DU
DGOS PA 'DOD PA SGRUB PAR MI BYED DO, ,DE'I 'OG TU BRJOD PAR BYA
BA DE GZUNG SLA BA'I PHYIR BSDUS PA'I DON BRJOD PAR BYA'O, ,DE'I
'OG TU BSDUS PA'I DON RTOGS

PAR BYA BA'I PHYIR TSIG GI DON BRJOD PAR BYA'O, ,DE'I 'OG TU GO
RIMS MI 'GAL BAR BSTAN PA'I PHYIR TSIG RNAMS KYI MTSAMS SBYAR BA
BSTAN PAR BYA'O, ,DE'I 'OG TU SNGA PHYI'I RIGS PA DANG 'GAL BA
BSAL BA'I PHYIR RGOL BA'I LAN BRJOD PAR BYA STE, TSUL NI DE LTA
BU'O, ,DE LA MDO

SDE 'DI'I MING RDO RJE GCOD PA ZHES BYA BA DE NYID KYIS BRJOD PAR
BYA BA DANG DGOS PA BSTAN TO, ,'DI LTAR RNAM PA GNYIS KYIS RDO
RJE GCOD PA YIN TE, NYON MONGS PA DANG SHES BYA'I SGRIB PA PHRA
BA RDO RJE LTAR GZHIG DKA' BA DE GCOD PA'I PHYIR TE, 'DIS NI
SGRIB PA GNYIS SPONG BA 'DI'I DGOS

@204B PA BSTAN PA YIN NO, ,YANG NA GCOD PA NI RDO RJE'I DBYIBS
DANG 'DRA BAS RDO RJE LTA BU ZHES BYA STE, RDO RJE NI RTZE MO
GNYIS SBOM LA DBUS PHRA MOR BYED DO, ,DE BZHIN DU SHES RAB KYI
PHA ROL TU PHYIN PA 'DI YANG THOG MA DANG THA MA MOS PAS SPYOD
PA'I SA DANG, SANGS RGYAS KYI SA RGYA CHE BAR

YONGS SU BSTAN TO, ,DBUS PHRA MOS NI LHAG PA'I BSAM PA DAG PA'I
SA BSTAN TO, ,DE BAS NA 'DI NI RDO RJE'I RNAM PA LTA BU YIN TE,
'DIS NI SA GSUM PO 'DI'I BRJOD PAR BYA BA YIN PAR BSTAN TO,
,BSDUS PA'I DON NI MDOR BSDUS NA RNAM PA LNGA STE, 'DI LTA STE,
GLENG GZHI DANG, GLENG

BSLANG BA DANG, SANGS RGYAS KYI GDUNG RGYUN MI 'CHAD PAR BYA BA
DANG, SGRUB PA'I MTSAN NYID DANG, DE'I GNAS SO, ,DE LA GLENG GZHI
NI MDO SDE 'BYUNG BA'I RGYU STE, DE YANG 'DI SKAD BDAG GIS THOS
PA ZHES BYA BA NAS BRTZAMS TE, DE NAS TSE DANG LDAN PA RAB 'BYOR
ZHES BYA BA'I BAR 'DIS

BSTAN TO, ,DE BAS NI YANG DAG PAR SDUD PAR BYED PAS BDAG LA YID
CHES PAR BYA BA BRJOD PA'I PHYIR TE, MDO SDE THAMS CAD LA YANG
BRJOD PAR BYA'O, ,GLENG BSLANG BA NI MDO SDE'I DON BSHAD PAR BYA
BA'I PHYIR SKABS DANG SBYAR BA STE, SKABS SU MA BAB PAR SMRAS NA
THAMS CAD 'CHAL BAR

'GYUR BAS 'CHAL BA BSAL BA'I PHYIR THAMS CAD DU YANG SKABS DANG
SBYAR BAR BYA'O, ,DE NAS TSE DANG LDAN PA RAB 'BYOR STAN LAS
LANGS TE ZHES BYA BA LA SOGS PAS BSTAN TO, ,SANGS RGYAS KYI GDUNG
RGYUN MI 'CHAD PAR BYA BA YANG DE NYID KYIS BSTAN TE, SHES RAB
KYI PHA ROL TU PHYIN PA 'DI

SANGS RGYAS KYI GDUNG RGYUN MI 'CHAD PAR BYED PA YIN PAR 'PHAGS
PA RAB 'BYOR GYIS RIG NAS, JI LTAR SANGS RGYAS KYI GDUNG RGYUN MI
'CHAD PAR 'GYUR BA DE NYID GNAS BRTAN RAB 'BYOR GYIS THOG MAR
BKOD DO, ,SGRUB PA'I MTSAN NYID NI BYANG CHUB SEMS DPA'I THEG PA
LA YANG DAG

PAR ZHUGS PAS JI LTAR GNAS PAR BGYI ZHES BYA BA LA SOGS PAS BSTAN
TO, ,SGRUB PA'I MTSAN NYID DE'I GNAS NI YUL GANG LA BYANG CHUB
SEMS DPAS GNAS PAR BYA BA DANG, BSGRUB PAR BYA BA DANG, SEMS RAB
TU GZUNG BAR BYA BA GANG YIN PA STE, DE NI DE'I GNAS ZHES

@205A *, ,BYA'O; ,DE YANG RAB 'BYOR 'DI LA BYANG CHUB SEMS DPA'I
THEG PA LA YANG DAG PAR ZHUGS PA 'DI SNYAM DU BDAG GIS ZHES BYA
BA NAS BRTZAMS TE, SKAR MA RAB RIB CES BYA BA LA SOGS PA THA MA'I
TSIGS SU BCAD PA'I BAR GYIS BSTAN TO, ,SGRUB PA'I MTSAN

NYID DANG DE'I GNAS 'DI GNYIS KYIS NI BYANG CHUB SEMS DPA'I BYA
BA MTHA' DAG YONGS SU RDZOGS PAR BSTAN TE 'DI NI RE ZHIG BSDUS
PA'I DON TO, ,TSIG GI DON LA SOGS PA YANG BRJOD PAR BYA STE, DE
DAG DE BRJOD DO, ,DE LA 'DI SKAD CES BYA BA'I SGRA NI KHAS LEN PA
LA SOGS PA DON MANG

PO ZHIG TU YANG SNANG MOD KYI, 'DIR NI SKABS LA SOGS PA'I STOBS
KYIS NI 'JOG PA YIN PAR BZUNG NGO, ,'DI NI MDO SDE'I DON 'OG NAS
'BYUNG BA MTHA' DAG 'JOG PAR BYED DO, ,BDAG GIS ZHES BYA BA NI
GZHAN RNAM PAR GCOD PAR BYED CING DON MNGON SUM DU THOS PAR BSTAN
TO, ,

BDAG NYID KYIS THOS PA GCIG TU BRGYUD DE 'ONGS PA NI MA YIN NO
ZHES BYA BA'I THA TSIG GO, ,THOS PA ZHES BYA BA NI RTOGS PA DGAG
PAR BYED DE, SANGS RGYAS MA GTOGS PAR CHOS 'DI LTA BU DAG RANG
GIS RTOGS PA GZHAN MED PA'I PHYIR RO, ,'DIS NI YID MI CHES PA SEL
BAR BYED

DO; ,DUS GCIG CES BYA BA NI DUS GCIG GI TSE STE, DUS THAMS CAD DU
CHOS DKON MCHOG 'DI LTA BU DAG THOS DKA' BAR BSTAN PA YIN NO,
,YANG NA BDAG NYID MANG DU THOS PAR STON TO, ,DUS GCIG NA 'DI
THOS KYI GZHAN NA NI GZHAN DAG KYANG THOS SO ZHES STON TO, ,YANG
NA DUS

GCIG NA BCOM LDAN 'DAS BZHUGS SO ZHES 'OG MA DANG SBYAR TE, GDUL
BA DPAG TU MED PA DE DAG LA PHAN GDAGS PA'I DON DU GZHAN NA NI
GZHAN BZHUGS SO ZHES GZHAG PA YIN NO, ,BCOM LDAN 'DAS ZHES BYA BA
NI NYON MONGS PA DANG, PHUNG PO DANG, 'CHI BDAG DANG, LHA'I BU'I

MTSAN NYID KYI BDUD DANG BDUD BZHI BCOM PA DANG LDAN PAS NGES
PA'I TSIG GI TSUL GYIS BCOM LDAN 'DAS ZHES BYA'O, ,YANG NA DBANG
PO LA SOGS PA DANG LDAN PAS LEGS LDAN ZHES BYA STE, JI SKAD DU,
DBANG DANG RAB TU LDAN PA DANG, ,GZUGS DANG DPAL DANG GRAGS PA
DANG,

@205B YE SHES DANG NI NAN TAN DANG, ,DRUG PO DE LA LEGS ZHES BYA,
,ZHES BSHAD PA LTA BU'O, ,MNYAN YOD CES BYA BA NI DRANG SRONG
MNYAN YOD CES BYA BA'I BSTI GNAS YIN PA'I PHYIR GRONG KHYER MNYAN
YOD DE, DES MTSON PA'I YUL GYI BYE BRAG KYANG LHAN CIG 'BREL PA'I
PHYIR MNYAN

YOD CES BYA'O, ,YUL SMOS PA DE YANG YUL DE MCHOD RTEN DU GYUR PAR
BRJOD PA'I PHYIR TE, 'DI LTAR 'DI NYID LAS KYANG SA PHYOGS DE
MCHOD RTEN DU GYUR PA YIN ZHES BRJOD DO, ,YANG NA YANG DAG PAR
SDUD PAR BYED PAS BDAG GI TSIG GZUNG BAR 'OS PAR BSGRUB PA'I
PHYIR THAMS CAD

SMOS TE, 'DI LTAR 'JIG RTEN YID CHES PAR BYA BA'I DON NI SA
PHYOGS DANG BCAS PA RNAM PA DANG BCAS, DBANG PHYUG DANG BCAS PAS
SMRAS NA, GZHAN DAG GIS TSIG GZUNG BAR 'GYUR GYI, GZHAN DU NA
TSIG GZUNG BAR 'OS PAR MI 'GYUR RO, ,YUL MNYAN YOD HA CANG RGYA
CHES TE

GANG NA BZHUGS GTOL MED PAS RGYAL BU RGYAL BYED KYI TSAL ZHES BYA
BA SMOS TE, DE RGYAL BU RGYAL BYED CES BYA BA DE'I TSAL YIN PAS
RGYAL BU RGYAL BYED KYI TSAL LO, ,DE YANG JI STE NA SU LA YANG MA
GRAGS KYANG SRID PAS MGON MED ZAS SBYIN GYI KUN DGA' RA BA NA
ZHES BYA BA SMOS TE, KHYIM

BDAG MGON MED ZAS SBYIN ZHES PA MGON MED PA RNAMS LA SNYING BRTZE
BA STE ZAS SBYIN PAS DE LTAR GRAGS PA DES BCOM LDAN 'DAS KYI
PHYIR RIN PO CHE BKRAM PA GSHIBS PAS RGYAL BU RGYAL BYED LAS KUN
DGA'I RA BA NYOS PA DANG, RGYAL BU RGYAL BYED KYIS KYANG DE LAS
CUNG ZHIG BCOM

LDAN 'DAS KYI PHYIR KHANG PA LA SOGS PA BRGYAN DU BCUG PAS DE
GNYIS KYI TSAL DE GRAGS SO, ,GANG YANG RUNG BA ZHIG SMOS NA NI
YUL GYI BYE BRAG BRJOD PAR 'DOD PA RTOGS PAR MI 'GYUR BAS TSIG
GSUM CHAR SMOS SO, ,YANG NA MNYAN YOD CES BYA BA 'DIS NI MANG
PO'I NANG NA BZHUGS

PAS GZHAN GYI DON PHUN SUM TSOGS PA STON TO, ,RGYAL BU RGYAL BYED
KYI TSAL MGON MED ZAS SBYIN GYI KUN DGA' RA BA ZHES BYA BA 'DIS
NI DBEN PA NA BZHUGS PAS RANG GI DON PHUN SUM TSOGS PA'O, ,'DI LA
DBANG SU YOD SNYAM PA LA, DGE SLONG GI DGE 'DUN CHEN PO ZHES BYA
BA SMOS

@206A *, ,TE; NYON MONGS PA DANG BRAL BAS DGE SLONG DAG GO, ,BDUD
LA SOGS PA'I PHYIR RGOL BA DAG GIS MI PHYED PAS MANG PO DE DAG LA
DGE 'DUN ZHES BYA'O, ,DGE SLONG GI DGE 'DUN CHEN PO DE DAG NI
PHAL CHE BA DANG MTHU GNYIS TE, DES NI MTHU CHE BA BSTAN TO, ,

PHAL CHE BA JI LTA BU SNYAM PA DANG, STONG NYIS BRGYA LNGA BCU
ZHES BYA BA LA SOGS PA SMOS TE, DE'I TSE NA DE SNYED CIG YOD PA'I
PHYIR RO, ,DGE SLONG GI DGE 'DUN PAS BYANG CHUB SEMS DPA' RAB TU
MANG BA NI DE DAG GI CHED DU MDO SDE 'CHAD PA'I PHYIR RO, ,DE DAG
NI BYANG CHUB TU SNYING STOBS

CHE BA'I BSAM PA DANG LDAN PAS BYANG CHUB SEMS DPA' DAG GO ,NYAN
THOS RNAMS LA YANG BYANG CHUB LA SNYING STOBS YOD PAS DE RNAM PAR
GCOD PA'I PHYIR, SEMS DPA' CHEN PO ZHES BYA BA SMOS TE, CHOS DANG
SEMS BSKYED PA DANG, MOS PA DANG, BSAM PA DANG,

TSOGS DANG, DUS DANG, YANG DAG PAR 'GRUB PA'I MTSAN NYID CHEN PO
RNAM PA BDUN DANG LDAN PAS SEMS DPA' CHEN PO DAG GO, ,DE LA CHOS
CHEN PO NI BYANG CHUB SEMS DPA' RNAMS LA SHES RAB KYI PHA ROL TU
PHYIN PA STONG PHRAG BRGYA PA LA SOGS PA CHOS BSTAN PA

RGYA CHE BA'I PHYIR RO, ,SEMS BSKYED PA CHEN PO NI BLA NA MED PA
YANG DAG PAR RDZOGS PA'I BYANG CHUB TU SEMS BSKYED PA'I PHYIR RO,
,MOS PA CHEN PO NI DE DAG NYID CHOS ZAB CING CHE BA LA MOS PA'I
PHYIR RO, ,BSAM PA CHEN PO NI SEMS CAN THAMS CAD LA PHAN PA DANG
BDE BA BSKYED PA'I

BSAM PA DANG LDAN PA'I PHYIR RO, ,TSOGS CHEN PO NI BSOD NAMS DANG
YE SHES KYI TSOGS DPAG TU MED PA'I PHYIR RO, ,DUS CHEN PO NI
BSKAL PA CHEN PO GRANGS MED PA GSUM GYIS BYANG CHUB 'THOB PA'I
PHYIR RO, ,YANG DAG PAR 'GRUB PA CHEN PO NI BLA NA MED PA YANG
DAG PAR RDZOGS

PA'I BYANG CHUB YANG DAG PAR 'GRUB PA'I PHYIR RO, ,BZHUGS ZHES
BYA BA NI SPYOD LAM BZHI PO DAG GIS SAM, YANG NA TSANGS PA DANG
LHA'I DANG, 'PHAGS PA'I BZHUGS PA BLA NA MED PA DAG GIS BZHUGS
PA'O, ,TE ZHES BYA BA NI BZHUGS ZIN PAR BSTAN PA'O, ,DE LA DGE

@206B SLONG GI DGE 'DUN NI BYA BA BYAS PA DANG, SNYING RJE BYA
BA'I PHYIR DUS THAMS CAD DU DE BZHIN GSHEGS PA'I ZHABS KYI DRUNG
NYID NA 'DUG PAR RIG NAS RTAG PAR BSTAN PA'I PHYIR GONG DU SMOS
SO, ,BYANG CHUB SEMS DPA' NI SEMS CAN DPAG TU MED PA'I DON BSGRUB
PA YONGS SU

RDZOGS PA BYA BA MA BYAS LA SNYING BRTZE BA CHE BAS 'GRO BA'I DON
BSGRUB PA'I PHYIR 'JIG RTEN GYI KHAMS RNAMS SU RGYU BAS DUS THAMS
CAD DU BCOM LDAN 'DAS KYI ZHABS KYI DRUNG NA MI 'DUG PAS 'OG TU
SMOS SO, ,DE BAS NA NYAN THOS KYI MDO SDE LAS BYANG CHUB SEMS
DPA' MI SMOS TE,

DE NI DE DAG GI CHED DU MA YIN PA DANG, MI RTAG PA'I PHYIR RO,
,DE NAS ZHES BYA BA NI DE'I 'OG TU'O, ,TSE ZHES BYA BA NI NGES PA
STE, 'DIS NI ZAS KYI DUS NGES PA'O, ,DUS NGES PA NI DUS 'DI NGES
PAR BZA' BAR BYA'O ZHES DUS NGES PA'O, ,DE YANG GANG YIN PA MI
SHES NAS DE'I

PHYIR SNGA DRO ZHES SMOS PAS 'CHAD PAR BYA BA YIN TE, DE NI SNGA
DRO YANG YIN LA DUS KYI TSE YANG YIN NO ZHES BYA BAR BSDU'O,
,SNGA DRO'I MTSAN NYID NI BSNYEN GNAS GNAS PA DANG, RAB TU BYUNG
BA RNAMS KYI ZAS KYI DUS PHYIR 'THOB PAR 'GYUR BAS BCOM LDAN 'DAS
KYIS GCIG TU 'CHAD

PAR RTOGS PAR BYA BA'I PHYIR DUS KYI TSE ZHES BYA BA SMOS SO,
,GZHAN DU NA SNGA DRO ZHES BYA BA SMOS PA NI DE GCIG TU CHAD PAR
MI RTOGS TE, BCOM LDAN 'DAS KYIS DE GYI NA MDZAD KYANG SRID PAS
DE'I PHYIR TSIG GSUM CHAR SMOS SO, ,SHAM THABS ZHES BYA BA NI
KHYIM DU 'DUG PA DANG

MTHUN PA'I GOS MNABS PA STE, DE YANG NYAN THOS RNAMS BSLAB PA DAG
LA GUS PAR BYA BA BSGRUB PA'I PHYIR MDZAD DO, ,GZHAN DU NA NI
BDAG MA DUL BAS GZHAN 'DUL BAR JI LTAR 'GYUR, CHOS GOS MNABS ZHES
BYA BA LA CHOS GOS MNABS PA NI BGO PA'I MTSAN

NYID DU BLTA BAR BYA STE, GZHAN NI SKABS MA YIN NO, ,GRONG KHYER
CHEN PO ZHES BYA BA NI YUL GYI BYE BRAG STE, MNYAN YOD RNAM PAR
BCAD PA'I DON TO, ,CI'I PHYIR BCOM LDAN 'DAS BSOD SNYOMS KYI
PHYIR ZHUGS SHE NA, NYAN THOS RNAMS 'DOD PA CHUNG BA LA GZUD PA
DANG,

@207A *, ,KHYIM GYI BUD MED DANG, DBUL PO DANG, NAD PA DANG, RGAN
PO LA SOGS PA LA PHAN GDAGS PA DANG, LONG BA LA SOGS PA MIG LA
SOGS PA THOB PAR BYA BA DANG, NGO MTSAR RNAM PA SNA TSOGS NAR MA
BSTAN PAS GZHAN DAG BCOM LDAN 'DAS LA DAD PA

BSKYED PA'I PHYIR TE, DE LTAR DGOS PA DPAG TU MED PAR KHONG DU
CHUD PAR BYA'O, ,ZAS KYI BYA BA BYAS ZHES BYA BA NI GANG GI ZAS
LA SOGS PA ZAS KYI BYA BA BYAS SHING BSGRUBS PA DE LA DE SKAD CES
BRJOD DO, ,TSANGS PA LA SOGS PA DGE BA'I RTZA BA CHUNG NGU LAS
SKYES PA DAG KYANG ZAS KHAM

GYIS ZA BA'I 'DOD CHAGS DANG BRAL BAS ZAS KYI BYA BA MI BYED NA,
BCOM LDAN 'DAS DGE BA'I RTZA BA BSAM GYIS MI KHYAB PA LAS
'KHRUNGS PA JI GA MDZAD PAR 'GYUR RAM, 'DI LTAR YANG 'PHAGS PA
CHOS YANG DAG PAR SDUD PA LAS KYANG DE BZHIN GSHEGS PA NI BSGRIBS
PA DANG

SKYEMS PA MI MNGA' BSHANG GCI MI MDZAD, SKU NYAM CHUNG BA MA YIN
NO ZHES BSHAD DO, ,DE BDEN MOD KYI 'ON KYANG GAL TE BCOM LDAN
'DAS KYI SKU DE DON DAM PA MA YIN NA NI, DE'I TSE KLAN KA THAMS
CAD KYI SKABS SU YANG 'GYUR BA ZHIG NA, GANG GI TSE 'DI NI BCOM
LDAN 'DAS

KYI SPRUL PA'I SKU STE, SPYOD PA RNAM PA 'DI LTA BU STON CING
GDUL BA'I SEMS CAN GYI BSAM PA DANG 'TSAM PAR 'JUG PA DE'I TSE
KLAN KA'I SKABS SU GA LA 'GYUR, MIR GYUR PAS BRTZON 'GRUS BRTZAMS
NA YANG BLA NA MED PA'I GO 'PHANG 'DI LTA BU THOB BO ZHES GZENGS
BSTOD PA'I

PHYIR GDUL BA PA RNAMS LA MI'I LUS STON PAS DE LTAR ZHAL ZAS KYI
TSUL STON TO, ,SBYIN PA PO DANG, SBYIN BDAG GANG LA BSOD SNYOMS
YONGS SU SBYONG BA BSTAN PAS DE DAG DGA' BA BSKYED PA DANG, GANG
DAG SKAL PA YOD KYANG LAS KYI SGRIB PA 'GA' ZHIG GIS YI DAGS LA

SOGS PA'I NANG DU SKYES PA DAG BCOM LDAN 'DAS KYI PHYAG GI SEN MO
BDUD RTZI CAN GYIS REG NA LHA'I RO BRO BA MCHOG TU 'GYUR ZHING
ZAD MI SHES PA GNOD SBYIN GZI STOBS CAN LA SOGS PAS KHYER BA ZOS
NA, DE DAG BDE BA MCHOG GIS SEMS TSIM PAR GYUR PA DANG, TING NGE
'DZIN

@207B MCHOG KYANG 'THOB PAS BCOM LDAN 'DAS KYI ZAS KYI BYA BA NI
DPAG TU MED DO, ,RNAM PA CI 'DRA BAS ZAS KYI BYA BA BYAS SHE NA,
DE'I PHYIR MJUG TU ZHES BYA BA LA SOGS PA SMOS TE, THAMS CAD
BLANGS NAS MJUG TU ZHAL ZAS GANG GSOL BA DE NI BSOD SNYOMS KYI
ZHAL ZAS MJUG

TU GSOL BA STE, DE NI NYAN THOS RNAMS SBYANGS PA'I YON TAN LA
GZUD PA'I PHYIR YANG DAG PAR LEN PA SNGON DU BTANG BA YIN NO,
,GSOL ZHES BYA BA NI GSOL ZIN ZHES BYA BA'I THA TSIG GO, ,YANG NA
MJUG TU ZHES BYA BA NI LAN GNYIS PA LA BLANGS PA GANG YIN PA DE
LA ZAS PHYI

MA ZHES BYA STE, ZAS PHYI MA DE NI ZAS MJUG KYANG YIN LA BSOD
SNYOMS KYANG YIN NO ZHES BYA BAR TSIG RNAM PAR SBYAR RO, ,YANG NA
PHYI DRO'I ZAS DE ZA BA GANG YIN PA'I BSOD SNYOMS DE LA DE SKAD
CES BYA'O, ,DE LTA BAS NA SBYANGS PA'I YON TAN CAN YIN PA DANG,
DUS MA YIN PA'I

ZAS SPANGS PA'I PHYIR GSOL ZHES BYA BA NI DE GNYIS DANG BRAL LO
ZHES BYA BA'I THA TSIG GO, ,BZHAG NAS ZHES BYA BA NI BZHAG STE'O,
,DE YANG BRGYA BYIN LA SOGS PA BCOM LDAN 'DAS KYI DRUNG NA BKA'
NOD PA LA BRTZON PA DAG KYANG RTAG TU GNAS MOD KYI RAB TU BYUNG
BA NI BDAG NYID

BYED PA'O ZHES BSTAN PA'I PHYIR BCOM LDAN 'DAS NYID KYIS LHUNG
BZED DANG CHOS GOS BZHAG PA MDZAD DO, ,SKAL BA CHUNG NGU G-YOG MI
'BYOR PA RNAMS KYI YID MI BDE BA SPONG BA'I PHYIR YANG NGO, ,MI
GTZANG BAR SNANG BA RTAG TU RING DU SPANGS PA DANG, ZHABS PADMA
LA 'JOG MOD

KYI; BYA BA'I RGYUD LA SOGS PA LA MOS PA'I SEMS CAN GYI BSAM PA
DANG MTHUN PA 'AM, RKANG PA RUL CAN GYIS MAL CHA DANG STAN LA MI
RJI'O ZHES BSLAB PA DAG LA GUS PAR BYA BA BSTAN PA'I PHYIR ZHABS
'KHRU BAR BLTA'O, ,GDAN BSHAMS PA LA ZHES BYA BA NI LHA LA SOGS

PAS BSHAMS PA'O, ,SKU DRANG POR BSRANG STE ZHES BYA BA NI HA CANG
YANG MI DGU, HA CANG YANG MI DGYE BAR MDZAD CES BYA BA'I THA TSIG
GO, ,CHOS STON PA'I DUS NA BCOM LDAN 'DAS SPONG BA'I SPYOD LAM
GYIS CI'I PHYIR BZHUGS SHE NA, SPONG BA DAG KHO NAS CHOS 'DI
BSTAN PA DANG, SHES

@208A *, ,PA DANG NYAN PAR NUS KYI GZHAN DAG GIS NI MA YIN NO
ZHES SPONG BA LA 'JIG RTEN NAN TAN BSKYED DU GZUD PA'I PHYIR RO,
,DRAN PA SNGON DU GZHAG CES BYA BA NI SNGON BYANG CHUB SEMS DPAR
GYUR PA'I TSE, BLA NA MED PA'I TSE GO 'PHANG THOB NAS JI LTAR
SANGS RGYAS KYI

GDUNG MI 'CHAD PAR 'GYUR BA DE LTAR BDAG GIS BYA'O ZHES SMON LAM
BTAB PA'I SMON LAM DE DRAN PA MNGON DU MDZAD CES BYA BA'I THA
TSIG GO, ,SANGS RGYAS BCOM LDAN 'DAS DAG NI RTAG TU MNYAM PAR
GZHAG PAS THAMS CAD DU YANG DRAN PA LA GNAS MOD KYI, DUS MA YIN
PAR DRAN PA

DES NI CIR YANG MI 'GYUR GYI, DUS SU SMON LAM DRAN PA NI 'BRAS BU
DANG BCAS PAR 'GYUR RO, ,DUS SU DRAN PAS KYANG BCOM LDAN 'DAS
RTAG TU MNYAM PAR GZHAG PA NYID DU STON PAS 'GAL BA MED DO, ,DE
NAS DGE SLONG MANG PO ZHES BYA BA CI'I PHYIR SMOS SHE NA, BCOM
LDAN 'DAS

MNYAN YOD NA DGE SLONG GI DGE 'DUN TSAD JI SNYED DANG BZHUGS PA
DE DAG THAMS CAD CHOS STON PA'I DUS NA DER MA 'DUS KYI, MANG PO
GSUM YAN CHAD DER 'DUS SO ZHES BSTAN PA'I PHYIR RO, ,DE YANG YANG
DAG PAR SDUD PAR BYED PAS GZHAN DAG YID CHES PA BSKYED PA'I PHYIR
SMRAS SO, ,

'DUS ZHES BYA BA NI NYE BA TZAM DU ZAD DO, ,'DUG CES BYA BA NI
STAN LA 'DUG PA'O, ,'JIG RTEN NI PHAL CHER SPYIR GZHAG PA SNGON
DU 'GRO BA CAN GYI BYE BRAG 'JOG PAS 'JIG RTEN GYI GRAGS PA DANG
MTHUN PAR GNYIS KA SMOS SO, ,GZHAN DU NA NI 'DUG GO ZHES BYA BA
DE TZAM KHO NAS GNYIS KA SMOS PAR

'GYUR RO, ,GLENG GZHI'I TSIG GI DON LA SOGS PA BSHAD ZIN TO, ,DA
NI GLENG BSLANG BA DANG SANGS RGYAS KYI GDUNG RGYUN MI 'CHAD PAR
BYA BA BRJOD PAR BYA'O, ,SHIN TU NGO MTSAR CHE BAR BSTAN PA'I
PHYIR LAN GNYIS SU SMOS SO, ,BDE BAR GSHEGS PA ZHES BYA BA NI BOD
PA'O, ,BDAG MED PA GNYIS KYI

LAM NAS YANG DAG PAR GSHEGS SO, ,LEGS PAR GSHEGS PAS BDE BAR
GSHEGS PA STE, LEGS PAR BSTOD CES BYA BA BZHIN NO, ,YANG NA NYON
MONGS PA DANG SHES BYA'I SGRIB PA BAG CHAGS DANG BCAS PA MA LUS
PAR SPANGS TE, GSHEGS PAS BDE BAR GSHEGS PA STE, BUM PA SHIN TU
GANG BA

@208B BZHIN NO, ,YANG NA PHYIR MI LDOG PAR GSHEGS PAS BDE BAR
GSHEGS PA STE, RIMS NAD SHIN TU BYANG BA BZHIN NO, ,JI SNYED PAS
ZHES BYA BA NI PHAN GDAGS PAR BYA BA'I BYE BRAG STE, PHAN GDAGS
PA GANG JI SNYED PA DE SNYED KYIS PHAN GDAGS PA ZHES BYA BA'I THA
TSIG GO, ,RGYAL PO LA SOGS PA DAG KYANG 'BANGS

LA SOGS PA RTON PA DAG LA CI NUS KYIS RJES SU 'DZIN NA, BCOM LDAN
'DAS KYIS DE 'DIR NGO MTSAR BA CI CHE SNYAM DU DOGS PA LA NGO
MTSAR GYI RGYUR, DE BZHIN GSHEGS PA DGRA BCOM PA YANG DAG PAR
RDZOGS PA'I SANGS RGYAS KYIS ZHES BYA BA SMOS SO, ,DNGOS PO'I DE
KHO NA JI LTA BA BZHIN DU GSUNGS PAS DE BZHIN

GSHEGS PA'O, ,YANG NA SNGA MA DAG JI LTAR BDAG MED PA RNAM PA
GNYIS KYI LAM NAS GSHEGS TE, NYON MONGS PA DANG SHES BYA'I SGRIB
PA SPANGS PA RNYED PA DE LTAR, 'DIR YANG GSHEGS PAS DE BZHIN
GSHEGS PA'O, ,'JIG RTEN MTHA' DAG GIS MCHOD PAR 'OS PA'I PHYIR
RAM, DGRA NYON MONGS PA DAG

BCOM PAR GYUR PAS DGRA BCOM PA'O, ,SHES BYA MTHA' DAG YANG DAG
PAR KUN NAS THUGS SU CHUD PAS YANG DAG PAR RDZOGS PA'I SANGS
RGYAS SO, ,TSIG DE DAG GIS NI BCOM LDAN 'DAS KYIS RANG BZHIN GYI
DON MTHA' DAG PHUN SUM TSOGS PA YE SHES DANG SPANGS PA YONGS SU
BSTAN TO, ,DES 'DI SKAD BSTAN

PAR 'GYUR TE, RGYAL PO LA SOGS PA 'BANGS LA SOGS PA LA PHAN 'DOGS
PA DE 'DIR NGO MTSAR MI CHE STE, DE DAG NI RNYED PA DANG BKUR STI
LA SOGS PA RANG GI DON 'DOD PAS GZHAN LA PHAN 'DOGS KYI BCOM LDAN
'DAS NI DE BZHIN GSHEGS TE, DGRA BCOM ZHING YANG DAG PAR RDZOGS
PA'I SANGS RGYAS NAS PHUN

SUM TSOGS PA MTHA' DAG BRNYES PAS GANG PHAN 'DOGS PA DE DAG NI
'DIR NGO MTSAR YIN PAR BSTAN TO, ,BCOM LDAN 'DAS KYIS PHAN 'DOGS
PA 'DI LA NI THUGS BRTZE BA CHEN PO MA GTOGS PAR PHAN 'DOGS PA'I
RGYU GZHAN CI YANG MED PAS RNAM PA 'DIS NI BCOM LDAN 'DAS THUGS
BRTZE BA CHEN PO KHO NAR

STON TO, ,PHAN BTAGS ZHES BYA BA NI MNGON PAR RDZOGS PAR BYANG
CHUB STE, BCOM LDAN 'DAS KYIS CHOS KYI 'KHOR LO BSKOR BA'I DUS NA
BYANG CHUB SEMS DPA' DGE BA'I RTZA BA YONGS SU SMIN PA DAG SAR
CHUD PAR MDZAD PA YIN TE, BYANG CHUB SEMS DPA' CHOS NYID LA RAB
TU 'JOG TU GZHUG PA'I PHYIR RO, ,

@209A *, ,YONGS SU GTAD PA NI DGE BA'I RTZA BA YONGS SU MA SMIN
PA LAS DANG PO PA DAG PHAN BTAGS PA DE DAG NYID LA GTAD PA STE,
BYANG CHUB SEMS DPA' CHOS NYID LA RAB TU 'JOG TU GZHUG PA'I PHYIR
RO, ,NGA YONGS SU MYA NGAN LAS 'DAS PAR BSTAN PA NI KHYED KYIS CI
NAS DE DAG YON

TAN MA THOB PA THOB PAR 'GYUR BA DANG, THOB PA DAG LAS YONGS SU
NYAMS PAR MI 'GYUR BA DE LTAR GYIS SHIG ZHES BYA BA'O, ,DE LTAR
PHAN BTAGS PA DANG, YONGS SU BTAGS PA GNYIS KYIS SANGS RGYAS KYI
GDUNG RGYUN MI 'CHAD PAR YONGS SU BSTAN TO, ,BYANG CHUB SEMS DPA'

RNAMS LA PHAN 'DOGS PA NI RNAM PA LNGAS DAM PAR RIG PAR BYA STE,
DUS DANG, KHYAD PAR DANG, RGYA CHE BA DANG, BSTAN PA DANG, KHYAB
PA'O, ,DE LA DUS NI TSE RABS GZHAN PA YIN PA'I PHYIR RO, ,KHYAD
PAR NI PHYI ROL PA DANG, NYAN THOS DANG, RANG SANGS RGYAS KYIS
PHAN 'DOGS PA DAG PAS KHYAD PAR DU

'PHAGS PA'I PHYIR RO, ,RGYA CHE BA NI PHAN 'DOGS PA DE DAG BLA NA
MED PA'I PHYIR RO, ,BSTAN PA NI GTAN DU BA'I PHYIR RO, ,KHYAB PA
NI PHAN 'DOGS PA DE BDAG DANG GZHAN GYI RGYUD LA PHAN 'DOGS PAR
BYED PA'I PHYIR RO, ,YONGS SU GTAD PA YANG RNAM PA GSUM GYIS DAM
PAR BLTA STE, GNAS DANG CHOS

NYID RAB TU 'THOB PAR BYA BA DANG, BKAR GDAGS PA'O, ,GNAS JI LTA
BU ZHE NA, GANG GIS DE DAG CHUD ZA BAR MI 'GYUR BA'I DGE BA'I
BSHES GNYEN DAG LA YONGS SU GTAD PA'I PHYIR RO, ,CHOS NYID RAB TU
THOB PAR BYA BA JI LTA BU ZHE NA, BYANG CHUB SEMS DPA' PHAN BTAGS
PA DAG GZHAN LA CHOS NYID KYIS

PHAN 'DOGS PA BYED DU BCUG PA'I PHYIR RO, ,BKAR GDAGS PA JI LTA
BU ZHE NA, KHYED KYIS BYANG CHUB SEMS DPA' GZHAN DAG LA PHAN
GDAGS PAR BYA'O ZHES BKAS GTAD PA'I PHYIR TE, MA GUS PAR NI MA
YIN NO, ,GLENG BSLANG BA DANG SANGS RGYAS KYI GDUNG RGYUN MI
'CHAD PAR BYA BA'I TSIG GI DON LA SOGS PA

BSHAD ZIN TO, ,SGRUB PA'I MTSAN NYID BRJOD PAR BYA STE, DE'I
DBANG DU BYAS NAS, JI LTAR ZHES BYA BA SMOS SO, ,'PHAGS PA RAB
'BYOR GYIS RNAM PA DRUG GI PHYIR ZHUS TE, DOGS PA BCAD PA DANG,
MOS PA BSKYED PA DANG, DON ZAB MO LA 'JUG PAR BYA BA DANG, MI
LDOG PAR BYA BA DANG, MCHOG TU

@209B DGA' BA BSKYED PA DANG, DAM PA'I CHOS YUN RING DU GNAS PAR
BYA'O, ,DE LA SHES RAB KYI PHA ROL TU PHYIN PA 'DI JI LTAR SANGS
RGYAS KYI GDUNG RGYUN MI 'CHAD PA YIN SNYAM DU DOGS PA RNAMS KYI
DOGS PA BCAD PA'I PHYIR, BYANG CHUB SEMS DPA' RGYUD YONGS SU MA
SMIN PA BSOD NAMS MANG BAR BSGRAGS PAS SHES

RAB KYI PHA ROL TU PHYIN PA LA MOS PA BSKYED PA'I PHYIR RO,
,RGYUD YONGS SU SMIN PA RNAMS DON ZAB MO LA 'JUG PAR BYA BA'I
PHYIR RO, ,YANG DAG PA MA YIN PA'I BSGRUBS PAS MNAR BA DE LEN PA
DANG 'DZIN PA LA RTZOM PA RNAMS BSOD NAMS MANG PO 'DOD PAS MI
LDOG PAR BYA BA'I PHYIR RO, ,PHAN GDAGS

PA LHAG PA'I BSAM PA DAG PA RNAMS BDAG GIS CHOS DE RTOGS PAR
MTHONG NAS MCHOG TU DGA' BA BSKYED PA'I PHYIR RO, ,MA 'ONGS PA'I
DUS NA THEG PA CHEN PO'I CHOS YUN RING DU GNAS PAR BYA BA'I PHYIR
RO, ,MDOR BSDU NA DOGS PA RNAMS LA YANG DAG PAR BSTAN PAR BYA BA
DANG, BYANG CHUB SEMS DPA' YONGS

SU MA SMIN PA BSOD NAMS 'DOD PA RNAMS YANG DAG PAR 'DZIN DU GZHUG
PA DANG, LOG PAR BSGRUBS PAS MNAR BA RNAMS YANG DAG PAR GZENGS
BSTOD PA DANG, BSAM PA DAG PA RNAMS RAB TU DGA' BAR BYA BA'I
PHYIR RO, ,DE LA GNAS PAR BYA BA NI 'DUN PA DANG SMON LAM GNYIS
KYIS SO, ,BSGRUB PAR

BYA BA NI RNAL 'BYOR LA SNYOMS PAR 'JUG PAS SO, ,SEMS RAB TU
GZUNG BAR BYA BA NI RNAM PAR G-YENG BA TSAR BCAD NAS SO, ,DE LA
'DUN PA NI MNGON PAR 'DOD PA'O, ,SMON LAM NI MNGON PAR 'DOD PA'I
DON LA SEMS MNGON PAR 'DU BYED PA'I MTSAN NYID KYIS SEMS PA GANG
YIN PA'O, ,RNAL 'BYOR LA

SNYOMS PAR 'JUG PA NI RNAM PAR MI RTOG PA'I TING NGE 'DZIN GANG
YIN PA'O, ,RNAM PAR G-YENG BA TSAR GCOD PA NI TING NGE 'DZIN LAS
RNAM PAR G-YENGS BA LAS SEMS BLAN TE DE NYID LA 'JUG PA'O, ,DANG
POS NI SBYOR BA'I LAM GNYIS PAS NI GRUB PA'I LAM GSUM PAS NI CHUD
MI ZA BA'I LAM YONGS SU

BSTAN TO, ,GNAS SU ZHUS PAS, BCOM LDAN 'DAS KYIS 'PHAGS PA RAB
'BYOR LA LEGS SO ZHES BYA BA BYIN NO, ,NYON LA ZHES BYA BA NI RNA
BA BLAGS TE NYAN DU GZHUG PA'O, ,LEGS PAR ZHES BYA BA NI PHYIN CI
MA LOG PAR 'DZIN DU GZHUG PA'O, ,RAB TU YID LA ZUNG SHIG CES BYA
BA NI LEGS PAR 'DZIN

@210A *, ,DU GZHUG PA'O, ,DE DAG KYANG NYAN PA'I SKYE BO SNOD
KHAS PHUB PA DANG, MI GTZANG BA DANG, RDOL BA LTA BU RNAM PA GSUM
SPANG BA'I PHYIR GSUNGS TE GO RIMS BZHIN NO, ,BSHAD DO ZHES BYA
BA NI DE DAG NA BSHAD KYIS GZHAN DU NI MA YIN NO ZHES BYA BA STE,
GZHAN DU NA SNOD KHAS SBUB PA DANG, MI

GTZANG BA DANG, RDOL BDAG GI NANG DU CHAR BAB PA BZHIN DU CHOS
KYI CHAR 'DI DON MED PAR 'GYUR RO ZHES BYA BA'I THA TSIG GO,
,YANG NA NGA NI CHAD PAR ZAD KYI KHYED KYIS NI NAN TU SGRUBS SHIG
ZHES BYA BA'I THA TSIG GO, ,BYANG CHUB SEMS DPA' RNAMS KYI THEG
PA NI BYANG CHUB SEMS DPA'I THEG PA STE, GANG GIS BYANG

CHUB SEMS DPA' NGES PAR 'BYUNG BAR BYED PA'O, ,DE YANG PHA ROL TU
PHYIN PA BCU DANG SA BCUS BSDUS PA STE, DE LA YANG DAG PAR ZHUGS
PA NI SMON PA DANG 'JUG PA'I SEMS KYIS ZHUGS PA'O, ,BYE BRAG DE
NI NYAN THOS LA SOGS PA'I BYANG CHUB BSAL BA'I PHYIR TE, BYANG
CHUB LA YANG DAG PAR ZHUGS

PAS ZHES SMOS NA NI BYANG CHUB GSUM YOD PAS BYANG CHUB GZHAN DU
YANG GO BAR 'GYUR RO, ,NYAN ZHES BYA BA NI KHAS BLANGS SO ZHES
BYA BA'I THA TSIG GO, ,SGRUB PA'I MTSAN NYID KYI TSIG GI DON LA
SOGS PA BSHAD ZIN TO, ,DA NI DE'I GNAS BRJOD PAR BYA STE, DE'I
GNAS DE YANG MDOR BSDUS NA RNAM PA BCO BRGYAD

DE; 'DI LTA STE, SEMS BSKYED PA DANG, PHA ROL TU PHYIN PA LA
SBYOR BA DANG, GZUGS KYI SKU THOB PAR 'DUN PA DANG, CHOS KYI SKU
THOB PAR 'DUN PA DANG, BSGOMS PA'I KHYAD PAR 'DUN PA LA MNGON
PA'I NGA RGYAL MED PA DANG, SANGS RGYAS 'BYUNG BA MNYES PAR BYA
BA DANG, ZHING RNAM PAR DAG PAR SMON PA DANG,

SEMS CAN YONGS SU SMIN PAR BYA BA DANG, CI'I PHYIR BSTAN BCOS LA
RJES SU CHAGS PA DANG BRAL BA DANG, SEMS CAN DANG SNOD KYI 'JIG
RTEN LA RIL POR 'DZIN PA'I GZHIG PAR SBYOR BA DANG, DE BZHIN
GSHEGS PA LA MCHOD PA DANG RIM GRO BYA BA DANG, LUS DANG SEMS DUB
NAS BRTZON 'GRUS LAS

LOG PA DANG, MI RTZOM PA DANG RNYED PA DANG BKUR STI DAG DANG
BRAL BA STE, LUS DANG SEMS RAB TU DUB PA BRTZON 'GRUS BRTZAMS PA
LAS MI LDOG ,MA BRTZAMS PA NI MI RTZOM LA, BDAG LA GZHAN DAG GIS
'DI NI BRTZON 'GRUS DANG LDAN PA YIN NO SNYAM DU SHES PAR GYUR
KYANG JI MA RUNG ZHES DAD PA'I DBANG DU BYAS

@210B NAS RNYED PA DANG BKUR STI 'DOD PA YIN TE, DE'I PHYIR BYANG
CHUB SEMS DPA' DE DAG THAMS CAD DANG BRAL TE SPANG BAR BYA BA
DANG, SDUG BSNGAL LA JI MI SNYAM PA DANG, BSAM GTAN GYI RO MYANG
BA DANG DBRAL BA DANG, MNGON PAR RTOGS PA'I DUS NA BDAG GO SNYAM
PA'I RNAM PAR RTOG PA DANG BRAL BA DANG, GDAMS

NGAG YONGS SU BTZAL BA DANG, MNGON PAR RTOGS PA DANG, SANGS RGYAS
KYI SA YONGS SU BTZAL BA STE, GNAS RNAM PA BCO BRGYAD PO DE DAG
NI BYANG CHUB SEMS DPA' GANG LA GNAS PAR BYA BA DANG, BSGRUB PAR
BYA BA DANG, SEMS RAB TU GZUNG BAR BYA BA'O, ,GNAS DE DAG GIS SA
GSUM BSDUS TE, 'DI LTA STE GNAS RNAM PA BCU DRUG GIS

MOS PAS SPYOD PA'I SA'O, ,MNGON PAR RTOGS PA'I GNAS GCIG PUS NI
LHAG PA'I BSAM BA DAG PA'I SA'O, ,SANGS RGYAS KYI SA YONGS SU
BTZAL BAS NI SANGS RGYAS KYI SA'O, ,SEMS CAN THAMS CAD YONGS SU
MYA NGAN LAS 'DAS PA'I PHYIR SEMS BSKYED NAS, PHA ROL TU PHYIN PA
RNAMS LA RAB TU BRTZON PA NI DE BZHIN GSHEGS

PA'I GZUGS KYI SKU DANG, CHOS KYI SKU 'THOB PAR 'DUN PA BSKYED
DO, ,DE NAS MNGON PA'I NGA RGYAL LA SOGS PA DANG, THA MA BDAG GO
SNYAM DU RNAM PAR RTOG PA LA THUG PA'I BAR MNGON PAR RTOGS PA'I
BGEGS RNAMS DANG SEMS BRAL BAR BYED DO, ,DE NAS MNGON PAR RTOGS
PAR BYA BA'I PHYIR GDAMS NGAG YONGS SU

'TSAL LO, ,DE NAS MNGON PAR RTOGS PAR BYED DO, ,DE NAS GONG DU
SANGS RGYAS KYI SA YONGS SU TSOL TE, DE'I PHYIR DE DAG GI GO RIMS
NI DE LTA'O, ,DE LA BYANG CHUB TU SEMS BSKYED PA'I DBANG DU BYAS
NAS SEMS CAN JI TZAM ZHES BYA BA GSUNGS SO, ,JI TZAM ZHES BYA BA
NI TSAD DO, ,CI DE DAG LA TSAD YOD DAM

SNYAM PA LA SEMS CAN DU BSDU BAR ZHES BYA BA GSUNGS SO, ,SEMS CAN
GYI KHAMS TSAD MED MOD KYI, 'ON KYANG SEMS CAN ZHES BYA BA NI
GANG DE'I NGO BO SNYAM PA LAS LOG PA'I SGRA'I DON LAS BRTAGS PA'I
NGO BO SKAL BA 'DRA BA ZHES GRAGS PA GANG YIN PA DE NI SEMS CAN
DU BSDU'O, ,DES NI MTHONG BA DANG, RNAM

PAR BRTAGS PA'I DON GCIG TU BSDUS NAS DE'I NGO BOR SGRO BTAGS
PA'I PHYIR GZUGS LA SOGS PA'I PHUNG PO'I BYE BRAG GIS BSDUS PA
DAG STE, DE'I PHYIR DE DAG TSE DANG LDAN PA 'DRA BAR SNANG NGO,
,DE LTAR SPYIR BSTAN NAS, BYE BRAG TU BSTAN PA'I PHYIR, SGO NGA
LAS SKYES PA ZHES BYA BA LA SOGS PA GSUNGS SO, ,

@211A *, ,BYE BRAG GI MTSAN NYID DE YANG RAB TU DBYE BA GSUM GYIS
GSUNGS TE, SKYE GNAS KYI DBYE BA LAS NI SGO NGA LAS SKYES PA LA
SOGS PA RNAM PA BZHI'O, ,GNAS KYI DBYE BA LAS NI GZUGS CAN DANG
GZUGS CAN MA YIN PA GNAS THA DAD PA'I PHYIR TE, GZUGS CAN NI 'DOD
PA DANG GZUGS

NA SPYOD PA RNAMS SO, ,GZUGS CAN MA YIN PA NI GZUGS MED PA RNAMS
SO, ,MTSAN MAR 'DZIN PA'I DBYE BA LAS NI, 'DU SHES CAN ZHES BYA
BA LA SOGS PA STE, 'BRAS BU CHE BA'I PHYOGS GCIG DANG, SRID PA'I
RTZE MOR SKYES PA'I SEMS CAN RNAMS MA GTOGS PAR THAMS CAD NI 'DU
SHES

CAN NO, ,'BRAS BU CHE BA'I PHYOGS GCIG 'DU SHES MED PA'O, ,'DI
YANG MTSAN MAR 'DZIN PA'I DBYE BAR BYAS PA NYID DE, DE MED PAS
RAB TU PHYE BAS DES MTSON PA'I PHYIR RO, ,SRID PA'I RTZE MOR
SKYES PA RNAMS NI 'DU SHES MED 'DU SHES MED MIN NO, ,RAB TU DBYE
BA 'DI NI BLO ZHAN PA RNAMS LA PHAN GDAGS PA'I

PHYIR BYAS KYI GZHAN DAG 'PHYA BA SPANG BA'I PHYIR RAB TU MA
SPROS SO, ,CHOS THAMS CAD SEMS CAN MED DO ZHES BYA BA DANG, BSHAD
PA 'DI MI 'GAL BAR BSTAN PAR SEMS CAN GYI KHAMS KUN RDZOB KYI
BDEN PAR SEMS CAN GYI KHAMS BSTAN PA'I PHYIR, JI TZAM ZHES BYA BA
LA SOGS PA GSUNGS SO, ,GDAGS

PAS ZHES BYA BA NI PHUNG PO LNGA'I BYE BRAG GI BDAG NYID DU SHES
PA STE, MU STEGS CAN GYIS YONGS SU SHES PAR BRTAGS PA NI MA YIN
NO ZHES BYA BA'I THA TSIG GO, ,'DIS NI SKUR BA'I MTHA' SPANGS PA
YIN TE, BTAGS PAR YOD NA SKUR PA MI 'DEBS PA'I PHYIR RO, ,MI GNAS
PA'I MYA NGAN LAS 'DAS PA'I DBYINGS GANG

LA ZAG PA DANG BCAS PA'I PHUNG PO LHAG MA MED PA DE LA DE SKAD
CES BYA'I NYAN THOS KYI YONGS SU MYA NGAN LAS 'DAS PA NI 'DIR MYA
NGAN LAS 'DAS PA'I DBYINGS MA YIN TE, DE NI DMAN PA'I PHYIR RO,
,'BRAS BU GYA NOM PA YOD BZHIN DU SNYING BRTZE BDAG NYID CAN
RNAMS 'BRAS BU DMAN PA DON DU GNYER BA NI RIGS PA

DANG LDAN PA MA YIN NO, ,GAL TE 'BRAS BU GYA NOM PA YOD KYANG
THOB PAR BYED MI NUS PAS DE LTAR DON DU GNYER RO ZHE NA, KHYOD
KYI LUGS LTAR NA RIGS GSUM DANG RIGS MED PA YANG YOD PAS 'BRAS BU
DMAN PA YANG THAMS CAD KYIS THOB PAR BYED MI NUS PA NYID DO, ,'ON
TE BYANG CHUB SEMS DPA' RNAMS KYI RIGS

@211B GNYIS 'DI 'DRA STE, GANG GI DBANG GIS NI THUGS RJE CHEN
PO'I SHUGS KYIS NON PA DAG NI 'DI CI NUS SAM SNYAM PA DANG, SANGS
RGYAS DANG BYANG CHUB SEMS DPA' GZHAN GYI DON MDZAD PA GZHAN DAG
KYANG BZHUGS BZHIN DU 'DIR BDAG GIS DON MED PA'I SMON LAM BTAB
PAS CI ZHIG BYA SNYAM PA DE LTA BU'I RNAM PAR SPYOD PA

RNAMS SPANGS TE, GZHAN LA LTOS PA RGYANG BSRINGS SHING, SNYING
BRTZE BA CHEN POS ZIN PA RNAMS 'GRO BA SDUG BSNGAL GYI ME 'BAR
BAS NYEN PAR MTHONG NAS 'DI SNYAM DU BDAG KHO NAS BSKYAB PO ZHES
SMON LAM 'DEBS TE, JI SKAD DU, DKA' 'AM MI DKA' SNYAM PA YI,
,RNAM PAR RTOG PA RNAM SPANGS NAS, ,'GRO BA 'DI NI NYAM

THAG CES, ,KHYOD BDAG NYID KYIS ZHAL GYIS BZHES, ,ZHES BSHAD PA
LTA BU'O ZHE NA, GAL TE DE LTA NA YANG BU SDUG PA RGYAL POR SMON
PA LTAR 'THOB PAR BYA MI NUS PA'I GYA NOM PA NYID LA CI'I PHYIR
SMON LAM MI GDAB, GANG GI PHYIR NA DMAN PA KHO NA DON DU GNYER
BAR BYED, DE LTA BAS NA MI GNAS PA'I MYA

NGAN LAS 'DAS PA NYID 'DIR PHUNG PO'I LHAG MA MED PA'I MYA NGAN
LAS 'DAS PA'I DBYINGS SU RIGS TE, DE LA ZAG PA DANG BCAS PA'I
PHUNG PO'I LHAG MA MED PA'I PHYIR RO, ,CI'I PHYIR MYA NGAN LAS
'DA' BAR BYA'O ZHES DE SKAD MA GSUNGS SHE NA, BSAM GTAN DANG PO
LA SOGS PA BSAL BA'I PHYIR

RO; ,DE NI BCOM LDAN 'DAS KYIS SA 'OG MA'I NYON MONGS PA MED PA'I
PHYIR MYA NGAN LAS 'DAS PA'I RNAM GRANGS SU GSUNGS SO, ,CI'I
PHYIR PHUNG PO'I LHAG MA DANG BCAS PA'I MYA NGAN LAS 'DAS PA'I
DBYINGS SU ZHES MA GSUNGS SHE NA, DE NI SDUG BSNGAL GYI PHUNG
PO'I LHAG MA MA SPANGS PA'I

PHYIR RO, ,BYANG CHUB SEMS DPA' RNAMS KYI SEMS CAN THAMS CAD
YONGS SU MYA NGAN LAS 'DA' BA'I BSAM PA NI RGYU GSUM GYIS BLTA
BAR BYA STE, MI KHOM PAR SKYES PA RNAMS LA DUS GZHAN DU SDOD PA
DANG, MI KHOM PA'I GNAS SKABS NI NYE BAR MTSON PA'I PHYIR SMON
PAR ZAD KYI DER

ZAD PA NI MA YIN TE, DE NA GNAS PA LA YONGS SU MYA NGAN LAS 'DA'
BA MI SRID PA'I PHYIR RO, ,YONGS SU MA SMIN PA RNAMS YONGS SU
SMIN PAR BYA BA DANG, YONGS SU SMIN PA RNAMS RNAM PAR GROL BAR
BYA BA STE, DES NA DON GNYER MI NUS PA MA YIN NO, ,SEMS CAN MA
LUS PA YONGS SU MYA NGAN

@212A *, ,LAS 'DA' BA'I BSAM PA 'DIS NI BYANG CHUB KYI SEMS KYI
RGYA CHE BA BSTAN TO, ,'DIR JI LTAR 'DUN PA SMON LAM GNYIS KYIS
GNAS PAR BYA BA DE YANG BSTAN TO, ,DA NI JI LTAR RNAL 'BYOR LA
SNYOMS PAR 'JUG PAS JI LTAR BSGRUB PAR BYA BA DE BSTAN PA'I
PHYIR, DE LTAR ZHES BYA BA

LA SOGS PA GSUNGS SO, ,DE LTAR KUN RDZOB TU SEMS CAN THAMS CAD
YONGS SU MYA NGAN LAS 'DAS KYANG BYANG CHUB SEMS DPA' JI LTAR DON
DAM PAR SEMS CAN GANG YANG DMIGS PAR MI 'GYUR TE, DE MED PA'I
PHYIR RO ZHES BYA, DE LTAR RNAL 'BYOR LA SNYOMS PAR 'JUG PAS SO
SOR BRTAG PAR

BYA'O, ,LANGS NAS 'DI SNYAM DU DON DAM PAR BDAG GIS SEMS CAN GANG
YANG YONGS SU MYA NGAN LAS 'DAS PAR GYUR PA MED DO SNYAM DU SEMS
BSKYED PA GANG YIN PA 'DIS NI ZAB PA BSTAN LA, DON DAM PA'I BYANG
CHUB KYI SEMS KYANG BSTAN TO, ,SNGA MAS NI KUN RDZOB BO, ,DA NI
G-YENG BA TSAR GCOD

PAS 'DIR JI LTAR SEMS RAB TU GZUNG BAR BYA BA DE BSTAN PA'I
PHYIR, DE CI'I SLAD DU ZHES BYA BA SMOS SO, ,GAL TE ZHES BYA BA
NI JI STE ZHES BYA BA'I DON DANG SBYAR RO, ,'O NA SU GANG ZAG LA
SOGS PAR 'DU SHES 'JUG PA DE BYANG CHUB SEMS DPA' ZHES BYA BA'AM
CI NA, GANG GI PHYIR SEMS CAN

SMOS PA DE KHO NA MDZAD SNYAM DU SEMS SHING, YANG CI'I SLAD DU
ZHES ZHUS PA DANG, CIG SHOS KYIS KYANG MI BYA'O ZHES GSUNGS SO,
,DGONGS PA NI 'DI YIN TE, BLO GROS NGAN PA DAG GI YANG DE NI
PHUNG POR LAS GZHAN PA NANG NA BYA BA DANG, LONGS SPYOD BZHI PO
BYED PA'I SKYES BU ZHIG YOD PAR YONGS SU BRTAGS

NAS SEMS CAN DANG SROG LA SOGS PA'I SGRAR THA SNYAD 'DOGS PA
DANG, GANG DAG YANG GANG ZAG BRJOD DU MI RUNG BAR 'DOD PA DE DAG
GI YANG DE NI PHUNG POR GTOGS PA'I CHOS DANG MTSAN NYID MI 'DRA
BAR KHAS BLANGS PA'I PHYIR SHUGS KYIS DON GZHAN PA KHO NAR KHAS
BLANGS PA YIN TE, THAMS CAD KYANG BRJOD DU MI

RUNG BAR THAL BAR 'GYUR BA'I PHYIR DNGOS PO NI NAM YANG BRJOD DU
MI RUNG BA MI SRID DO, ,DE NI SGRUB PAR BYED PA'I TSAD MA MED
PA'I PHYIR DANG, GNOD PA CAN YANG YOD PA'I PHYIR DER LTA BA'I
BYANG CHUB SEMS DPA' NI PHYIN CI LOG LA MNGON PAR ZHEN PAS PHYIN
CI LOG KHO NAR 'GYUR RO, ,GANG PHYIN CI LOG TU GYUR PA DE DON

@212B DAM PA'I BYANG CHUB SEMS DPA' JI LTAR 'GYUR, GZHAN NA RE
BDAG SGRUB PAR BYED PA'I TSAD MA YOD PA KHO NA YIN NAM, 'DI LTAR
BCINGS PA DANG, THAR PA DANG, LAM DANG, 'BRAS BU 'BREL BA DANG,
DRAN PA DANG, NGO SHES PA LA SOGS PA NI GZHI GCIG PA GRAGS PA DAG
YIN NA, BDAG MED PAR

SMRA BA KHYED KYI LUGS LTAR NA DE DAG GI GZHIR 'GRUB PAR 'GYUR BA
GANG YIN PA GCIG PU NI 'GA' YANG MED NA GZHIR 'GYUR BA GANG ZHIG
YIN, RNAM PAR SHES PA'I SKAD CIG MA RNAMS KYI SKAD CIG SO SO NI
THA DAD PA'I PHYIR RO, ,LHA SBYIN BCINGS LA PHYIS MCHOD SBYIN
GROL BAR RNAM PAR GZHAG PA NI

MED DO, ,GZHAN GYIS BYAS PA'I LAS KYI 'BRAS BU GZHAN GYIS MYONG
BA YANG MED DO, ,HA CANG THAL BAR 'GYUR BA DANG, BYAS PA CHUD ZA
ZHING MA BYAS PA DANG PHRAD PAR THAL BAR 'GYUR BA'I PHYIR TE, 'DI
LTAR BYED PA POR BRTAGS PA'I RNAM PAR SHES PA'I SKAD CIG MA GANG
YIN PA DE DANG,

'BRAS BU 'BREL BA MED PA'I PHYIR BYAS PA CHUD ZA BA'I SKYON DANG,
BYED PA PO MA YIN PA DE KHO NA DANG 'BRAS BU 'BREL PA'I PHYIR MA
BYAS PA DANG, PHRAD PA'I SKYON DU YANG 'GYUR RO, ,DRAN PA LA SOGS
PA YANG 'JIG RTEN NA GNAS THA DAD PAR MA GRAGS TE, 'O NA JI LTA
ZHE NA, GNAS GCIG PA KHO

NA STE, LHA SBYIN GYI SEMS KYIS MYONG BA NI MCHOD SBYIN GYI SEMS
KYIS DRAN PA 'AM NGO SHES PA MED KYI, GANG GIS MYONG BA DE NYID
KYIS DRAN ZHING NGO SHES SO ZHES GRAGS SO, ,DE BAS NA SKYES BU
GCIG PU GNAS SKABS THAMS CAD KYI RJES SU 'GRO BA ZHIG YOD DO,
,SBYOR BA NI BCINGS PA DANG THAR PA GANG

DAG YIN PA DE DAG NI GZHI GCIG PA YIN TE, DPER NA LHA SBYIN LCAGS
SGROG GIS BCINGS PA DANG THAR PA BZHIN LA, RTZOD PA'I GZHIR GYUR
PA BCINGS PA DANG THAR PA GNYIS KYANG BCINGS PA DANG, THAR PA YIN
PAS ZHES BYA BA NI RANG BZHIN GYI GTAN TSIGS SO, ,DE BZHIN DU
BYED PA PO LA GZHI GCIG PA NYID DU BSGRUB

PA LA YANG SBYOR BA RTAG PAR BYA'O ZHES ZER RO, ,DE LA GAL TE
'DIR SKYES BU DANG RANG DBANG CAN DON DAM PA RTAG PA GCIG PU ZHIG
SGRUB NA NI DE'I TSE DE LTA BU'I SKYES BU DANG GTAN TSIGS LHAN
CIG 'BREL PAR GANG DU YANG MA GRUB PAS MA NGES PA YIN NO, ,'DU
BYED THAMS CAD SKAD CIG MA YIN PA'I PHYIR LHA SBYIN LA SOGS PA

@213A *, ,RTAG PA GCIG PU'I NGO BOR MA GRUB PAS DPE YANG BSGRUB
PAR BYA BA MA TSANG BA YIN NO, ,DE NYID KYI PHYIR GTAN TSIGS 'GAL
BA YIN TE, DE LAS BZLOG PA DANG 'BREL PA'I PHYIR RO, ,'ON TE CI'I
PHYIR GZHI GCIG PA NYID TZAM DU SGRUB PA DE'I TSE GRUB PA SGRUB
PA YIN TE, DES KYANG RGYUD GCIG LA YOD

PAS BCINGS PA LA SOGS PA GNAS GCIG PAR 'DOD PA NYID DO, ,'DI LTAR
GANG GI TSE RGYUD GANG LA MA RIG PA LA SOGS PA RGYU DANG 'BRAS
BUR GYUR PA DAG RGYUN MI 'CHAD PAR RGYUN DU 'BYUNG BA DE'I TSE NA
NI DE LA BCINGS PA ZHES 'DOGS, YANG DE NYID LA THOS PA LA SOGS
PA'I RIM GYIS 'PHAGS PA'I

LAM SKYE NAS MA RIG PA LA SOGS PA 'GAGS PAS GNAS GYUR PA LA THAR
PA ZHES 'DOGS KYI, DE GNYIS DON DAM PA RTAG PA GCIG PU'I DNGOS
PO'I YUL CAN DU GRUB PA NI MED DE, 'JIG RTEN PA'I BCINGS PA DANG
THAR PA YANG DE DANG 'DRA BA'I PHYIR RO, ,RGYUD GANG LA DGE BA
DANG MI DGE BA'I SEMS

DANG NYAMS SU MYONG BA SKYES PA DE DE NYID LA DUS GZHAN NA RGYUD
YONGS SU SMIN PA LA BRTEN NAS MA DU LUNG GA LA SOGS RGYA SKYEGS
LA SOGS PA'I KHU BAS BSKUS PA'I RGYUD YONGS SU SMIN PA LA SOGS PA
BZHIN DU BDE BA DANG, SDUG BSNGAL BA DANG, DRAN PA LA SOGS PA
'BRAS BU 'BYUNG BA SNANG BA'I PHYIR DGE BA

LA SOGS PA GNAS GCIG TU GRAGS KYI BYED PA PO DANG, ZA BA PO DANG,
DRAN PA PO GCIG PU NI GANG YANG MED DE, THA SNYAD BTAGS PA 'DI
THAMS CAD NI RGYU DANG 'BRAS BU TZAM GYIS RAB TU PHYE BA'I PHYIR
RO, ,HA CANG THAL BA YANG MA YIN TE, SA BON LA SOGS PA'I NUS PA
NGES PA BZHIN DU RGYU'I NUS

PA SO SOR NGES PA'I PHYIR RO, ,DE LA YANG DAG GANG GIS NA RGYU
DANG 'BRAS BU'I DNGOS PO SO SOR NGES PAR 'GYUR BA DE NI GCIG PU
RJES SU 'GRO BA NI GANG YANG MED DE, GNAS SKABS GZHAN DU SNANG
BA'I PHYIR RO, ,SEMS CAN GYI RGYU 'DI LA YANG DE DANG 'DRA BAR
'GYUR NA, BDAG TU YONGS SU BRTAGS PA

'DIS CI ZHIG BYA, BDAG LA YANG BRTAGS TE BYED PA PO LA SOGS PA'I
GNAS SKABS GANG YIN PA DE NI RGYU'O, ,ZAB MO LA SOGS PA'I GNAS
SKABS GANG YIN PA DE NI 'BRAS BU'O ZHES RGYU DANG 'BRAS BU'I
DNGOS PO GDON MI ZA BAR KHAS BLANG PAR BYA'O, ,DE LTA MA YIN TE
GNAS SKABS DE GNYIS SU

@213B SKYE BA MED PA'AM, GCIG LA GCIG LA PHAN 'DOGS PA MED PA NA
NAM MKHA' DANG 'DRA BAR GYUR PAS ZA BA PO LA SOGS PA 'GRUB PAR
YANG JI LTAR 'GYUR, NUS PA SO SOR NGES PAR KHAS BLANG BAR BYA
STE, 'DI LTAR SO SOR NGES PA'I BDAG NYID DANG 'BREL PAS BDE BA LA
SOGS PA 'BYUNG BAR 'GYUR GYI

THAMS CAD LA NI MA YIN NO, ,DE BAS NA DGE BA LA SOGS PA RGYU DANG
'BRAS BUR GYUR PA JI LTAR YONGS SU SNANG BA DAG KHO NA BYED PA PO
DANG ZA BA PO YIN NA BLTAR MI SNANG BA'I NGO BO BDAG YONGS SU
BRTAGS PAS CI ZHIG BYA, RJES SU DPAG PAS BDAG DE MA GRUB TU CHUG
KYANG, 'ON KYANG SNGAR

SHES PA'I MNGON SUM GYI YUL YIN PA'I PHYIR MNGON SUM GYIS BDAG
GRUB PO ZHE NA, DE YANG RIGS PA MA YIN TE, DER 'KHRUL PA'I PHYIR
DANG, RNAM PAR RTOG PA DANG BCAS PA'I PHYIR DANG SHES PA MNGON
SUM NYID DU MI 'GRUB PA'I PHYIR RO, ,NGAR SHES PA LA SNANG BA NA
GANG GIS NA MNGON SUM DU 'GYUR BA JI

LTAR NA RANG GI GRUB PA'I MTHA' LAS BRTAGS PA LTA BU BDAG GCIG PU
RTAG PA KHYAB PA NI MI DMIGS SO, ,GDON MI ZA BAR DE LTAR SHES PAR
BYA'O, ,DE LTAR MA YIN TE GAL TE NGAR SHES PA MNGON SUM DU GYUR
NA NI DE'I TSE BDAG YUL DU GYUR PA LA RAB TU SMRA BA RNAMS RTZOD
PAR MI 'GYUR TE, RNAM PAR

RTOG PA DANG BCAS PAS NGAR 'DZIN PA NGES PA'I BDAG NYID CAN DU
GYUR PA'I PHYIR RO, ,NGES PAS YUL DU BYAS PA LA NI SGRO 'DOGS PA
MED PA'I PHYIR RO, ,DE LTA BAS NA 'DRA BA GZHAN DANG GZHAN DU
'BYUNG BAS BSLUS PA DANG, THOG MA MED PA'I DUS NAS GOMS PA'I
DBANG GIS GZUGS LA SOGS PA

PHUNG PO SO SOR NGES PA NYID LA GCIG PUR SGRO BTAGS NAS PHA ROL
RNAM PAR SPYAD PA'I PHYIR NGA'O SNYAM DU SHES TE, SHES PA DE LA
GZUGS LA SOGS PA DE DAG NYID SNANG BA'I PHYIR RO, ,GAL TE NGAR
'DZIN PA 'DI LUS KYI YUL CAN ZHIG YIN NA JI LTAR NGA'I LUS ZHES
THA DAD PA TZAM 'DZIN PAR 'GYUR

ZHE NA, DE NI BDAG GI DMIGS PA CAN LA YANG MTSUNGS TE, GAL TE
NGAR 'DZIN PA 'DI DAG GI YUL CAN ZHIG YIN NA DE'I TSE JI LTAR
NGA'I BDAG NYID CES SEMS PAR 'GYUR, CI STE DNGOS PO NYID DU THA
DAD PA MED KYANG THA DAD PA GZHAN SPANGS PAS DE TZAM SHES PAR
'DOD PA'I PHYIR MCHI GU'I LUS ZHES BYA

@214A *, ,BA BZHIN DU THA DAD PAR BRTAGS PAS 'DZIN PAS 'GAL BA
MED DO ZHE NA, DE NI LUS KYI DMIGS PA CAN LA YANG MTSUNGS SO,
,BDAG GI YUL CAN YANG RIM GYIS 'BYUNG BA DANG 'GAL TE 'OG NAS
BSHAD DO, ,NGAR 'DZIN PA KHO NA YANG BDAG MA YIN LA DE'I YUL
GZUGS

LA SOGS PA BDAG YIN NO ZHES BRJOD PAR YANG MI NUS TE, DE DAG DE
DANG MTSAN NYID MI 'DRA BA'I PHYIR RO, ,DE DAG NI RIM NYID DU
DMIGS PA'I PHYIR GCIG PU'I NGO BO 'AM RANG DBANG CAN DU MED DO,
,DE NYID KYI PHYIR, BDAG LHA NYID NI BDAG GI MTSAN NYID MIN, NYE
GNAS MI 'DRA BAS NA MA

YIN NO ZHES BSHAD DO, ,MING DU 'DOGS NA NI 'DOD PAS 'DI LA BRTZAD
PA CI YANG MED DO, ,DE LTA BAS NA BDAG SGRUB PAR BYED PA'I TSAD
MA CHUNG ZAD TZAM YANG MED DO, ,MNGON SUM DU RJES SU DPAG PA LAS
MA GTOGS PA'I TSAD MA NI MED DO ZHES PHYOGS GZHAN DU DPYAD ZIN
TO, ,GNOD PA CAN

GYI TSAD MA YANG BSAL BA KHO NAR DMIGS TE, DE LTAR GAL TE BDAG
PHUNG PO DAG LAS GZHAN MA YIN NA NI DE'I TSE PHUNG PO BZHIN DU
SKAD CIG PAR 'GYUR BA'AM, YANG NA BDAG BZHIN DU PHUNG PO RTAG PA
DAG TU 'GYUR TE, DE DANG THA MI DAD PA'I PHYIR RO, ,PHUNG PO
BZHIN DU DU MA NYID DU THAL BAR

'GYUR BA YANG BZLOG DKA' BAR 'GYUR RO, ,DE BAS NA PHUNG PO RNAMS
KHO NA LA BDAG CES MING 'DOD PA YIN TE, MING LA NI BRTZAD PA MED
DO, ,'ON TE PHUNG PO BDAG DANG THA DAD PAR 'DON NA NI DE'I TSE
BDE BA LA SOGS PA DANG 'BREL BA MED PAS DE ZA BA PO LA SOGS PAR
MI 'GRUB PAR

'GYUR RO, ,SBYOR BA NI GANG ZHIG BDE BA DANG SDUG BSNGAL LA SOGS
PA DANG 'BREL BA MED PA DE NI BYED PA PO 'AM ZA BA PO MA YIN LA,
GROL BAR BYED PA'AM 'KHOR BAR BYED PA YIN PAR YANG MI RIGS TE,
DPER NA MO GSHAM GYI BU BZHIN LA, BDAG KYANG BYA BA LA SOGS PA
DANG 'BREL PA GANG

YANG MED PAS ZHES BYA BA NI KHYAB PAR BYED PA NI MI DMIGS PA YIN
NO, ,GTAN TSIGS MA GRUB PA NYID KYANG MA YIN TE, 'DI LTAR BDE BA
LA SOGS PA DANG 'BREL PA ZHIG YIN NA GZHI DANG GNAS PA'I MTSAN
NYID DAM, LDAN PA'I MTSAN NYID DAM, RGYU DANG 'BRAS BU'I MTSAN
NYID DAM PHYOGS

@214B GSUM DU 'GYUR GRANG NA, RE ZHIG PHYOGS DANG PO NI MA YIN
TE, CI YANG MI BYED PA'I PHYIR RO, ,'DI LTAR 'OG TU 'GRO BA'I
CHOS CHU LA SOGS PA LA 'OG TU 'GRO BA'I GEGS BYED PAS GZHIR RNAM
PAR GZHAG NA, BDE BA LA SOGS PA LA NI LUS MED PAS 'OG TU 'GRO MI
SRID PA'I PHYIR BDAG

CI ZHIG BYED NA GZHIR 'GYUR, GNAS PAR BYED PAS KYANG GZHI MA YIN
TE, GNAS PA DANG GNAS PA PO THA MI DAD PA'I PHYIR DE NYID BYED
PAR 'GYUR TE, DE YANG DGAG PAR BYA'O, ,GNAS PA DANG THA DAD NA
YANG DE GNAS PA PO DE LA PHAN 'DOGS PAR BYED PA MA YIN PA NYID
DE, GNAS

PA DON GZHAN DU GYUR PA BYED PA'I PHYIR RO, ,DE LA NI GNAS PA
BSKYED PA'I MTHU YANG MED DE, THAMS CAD LA MTHU MED PAR GSAL BAR
BYA BA'I PHYIR RO, ,BDAG NYID KYIS 'GYUR BA'I NGO BO NYID LA NI
GNAS PAR BYED PA GANG YANG MED DE, DE NI GNAS PA'I PHYIR RO, ,DE
LTA MA YIN NA DES DE

GZHIG PA KHO NAR 'GYUR TE, GNAS PAR BYAS PA NI MA YIN NO, ,MI
'GYUR BA'I NGO BO NYID LA YANG GNAS PAR BYED PAS CI ZHIG BYA STE,
BDAG NYID KYIS BRTAN PA'I NGO BO NYID DU GNAS PA'I PHYIR RO, ,DE
LTA BAS NA CI YANG MI BYED PA'I PHYIR LDAN PA'I 'BREL PA YANG MI
RUNG STE, HA CANG THAL BAR 'GYUR

BA'I PHYIR RO, ,DE LTA NA NI THAMS CAD KYANG THAMS CAD KYI LDAN
PA CAN GYI RGYUR 'GYUR RO, ,DON GZHAN DANG DON GZHAN DU LDAN PAR
NI MI RIGS TE, LCAGS KYI THUR MA BZHIN DU THAMS CAD BDAG NYID
GNAS PA'I PHYIR RO, ,GZHAN YANG GAL TE LDAN PA'I STOBS KYIS BDAG
BDE BA'AM SDUG BSNGAL

BAR GYUR NA NI DE'I TSE LDAN PA DE GCIG PU STE, BYE BRAG MED PA'I
PHYIR BDE BA LA SOGS PA SO SOR NGES PA'I BDAG NYID DANG 'BREL PA
CAN DU MI 'GYUR TE, DE'I PHYIR BDAG GCIG PU BDE BA LA SOGS PAS
KYANG THAMS CAD BDE BA NYID DAM SDUG BSNGAL NYID DU MI 'GYUR RO,
,MI MTHONG BA'I STOBS

KYIS NGES PA'I KHAS LEN NA NI DE KHO NAS NGES PA YIN NA LDAN PA
YONGS SU BRTAGS PAS CI ZHIG BYA, DE NI GANG DU YANG MTHU MED PA'I
PHYIR RO, ,'BREL PA CAN THA DAD PAS THA DAD PAR 'DOGS PA LA YANG
DON DAM PAR NI DNGOS PO RNAMS KYI RANG BZHIN THA DAD PA MED NA,
GANG GIS RANG BZHIN THA DAD PA

@215A *, ,LA RAG LUS PA'I DON BYED PA'I THA DAD PAR 'GYUR, DE LTA
BAS NA 'BREL BA 'DI NI BLO GROS NGAN PAS YONGS SU RTOGS PA KHO
NA'O, ,RGYU DANG 'BRAS BUS 'BREL PA YANG MA YIN TE, BDE BA LA
SOGS PA RIM GYIS 'BYUNG BAR SNANG BA'I PHYIR RO, ,RGYU MA TSANG
BA MED PA CAN GYI

'BRAS BU NI RES 'GA' 'BYUNG BA'AM MI 'BYUNG BAR MI RIGS TE, BYE
BRAG MED PA'I PHYIR RO, ,GZHAN DAG GIS BYE BRAG TU BYAR MI RUNG
BA'AM, MTHU RAG MA LUS PA CAN GYI BDAG NI GANG GIS NA LHAN CIG
BYED PA'I RGYU LA LTOS NAS RIM GYIS SKYE BAR 'GYUR BA LHAN CIG
BYED PA LA LTOS PA NI MED DO,,

DES NA GAL TE SDUG BSNGAL SKYED PA'I RGYU YIN PAS DE BCINGS PA
YIN NA NI DE'I TSE THAMS CAD DU BCINGS NAS RNAM PAR GROL BAR MI
'GYUR TE, RANG BZHIN RNAM PA DE LTA BU YONGS SU MI GTONG BA'I
PHYIR RO, ,YONGS SU GTONG NA NI RTAG PA NYID DU GA LA 'GYUR, CI
STE SDUG BSNGAL MED PA'I GNAS SKABS

SKYES PA'I RGYU YIN PAS GROL BA YIN NA NI DE'I TSE GROL BA NYID
DU 'GYUR TE, NAM YANG BCINGS PAR MI 'GYUR NA DE'I TSE GZHI CAN
GYI BCINGS PA DANG GROL BA DAG TU JI LTAR RAB TU BRTAG ,DE BZHIN
DU GAL TE SEMS PA LA SOGS PA'I MTSAN NYID BYED PA'AM BSKYED NUS
PAS BYED PA PO YIN NA NI

DE'I TSE THAMS CAD DU BYED PA POR 'GYUR GYI ZA BA POR JI LTAR
'GYUR 'ON TE BDE BA LA SOGS PA BSKYED PA'I RGYUS ZA BA PO YIN NA
NI DE'I TSE ZA BA PO NYID DU 'GYUR GYI BYED PA POR JI LTAR 'GYUR,
SER SKYABS YONGS SU BRTAGS PA'I BDE BA LA SOGS PAS 'GYUR BA MED
PA NAM MKHA' LTA BU YANG ZA BA POR

RIGS PA DANG LDAN PA MA YIN TE HA CANG THAL BAR 'GYUR BA'I PHYIR
RO, ,'GYUR NA NI RTAG PA NYID NYAMS SO, ,RGYU TZAM GYIS NI BYED
PA PO DANG ZA BA POR MI 'GYUR TE, HA CANG THAL BAR 'GYUR BA'I
PHYIR RO, ,DE BZHIN DU DRAN PA PO LA SOGS PA YANG DE'I GZHI CAN
DU MI RUNG ZHES SBYAR BAR BYA'O,,

DE LTA BAS NA BDAG MED PAR SMRA BA'I PHYOGS KHO NA LA THAR PA
DANG BCINGS PA LA SOGS PA RNAM PAR GZHAG PA RIGS PA DANG LDAN TE,
RNAM PAR GZHAG PA DE RGYU DANG 'BRAS BU'I BYE BRAG TZAM GYIS RAB
TU PHYE BA'I PHYIR RO, ,RGYU DANG 'BRAS BU'I DNGOS PO DE YANG MI
RTAG PA KHO NA LA SRID KYI RTAG PA RNAMS LA

@215B NI MA YIN TE, DE DAG LA 'BRAS BU GANG LA YANG RIM GYIS
BSKYED PA'I MTHU MED DE, SNGAR JI SKAD BSHAD PA BZHIN NO, ,CIG
CAR YANG MA YIN TE, YANG RNAM PA DE LTA BU'I 'BRAS BU BSKYED PA'I
MTHU'I NGO BO NYID RJES SU 'BRANG STE, SNGA MA BZHIN DU 'BRAS BU
BSKYED PA DANG BRAL BAR MI RIGS PA'I

PHYIR RO, ,RJES SU MI 'BRANG NA NI NGO BO NYID SNGA MA NYAMS PAR
'GYUR RO, ,RIM DANG CIG CAR DAG LAS MA GTOGS PA GANG GIS DON BYED
PAR 'GYUR BA'I RNAM PA GZHAN NI MED DE, DE GNYIS NI PHAN TSUN
SPANGS TE GNAS PA'I MTSAN NYID YIN PA'I PHYIR RO, ,DE NYID KYI
PHYIR SKAD CIG PA MA YIN PA

GANG JI SNYED PA NAM MKHA' LA SOGS PA'I DNGOS PO GZHAN GYIS YONGS
SU BRTAGS PA GANG YIN PA DE DAG THAMS CAD NI DON BYED PA'I NUS PA
MED PA'I PHYIR MED PAR THA SNYAD GDAGS PA'I YUL YIN NO ZHES BYA
BA MKHAS PA CHEN PO SANGS RGYAS PA DAG SMRA'O, ,RI BONG GI RVA LA
SOGS PA LA MED PAR

THA SNYAD 'DOGS PA YANG DON BYED PA'I NUS PA MED PA TZAM GYI
RGYU'I PHYIR RO, ,SHUGS KYIS NA YOD PAR THA SNYAD GDAGS PA DON
BYED NUS PA'I YUL NYID DE, YOD PA DANG MED PA NI PHAN TSUN SPANGS
TE GNAS PA'I MTSAN NYID YIN PA'I PHYIR RO, ,RNAM PA DE LTA BU NUS
PA THAMS CAD KYIS STONG PA

RI BONG GI RVA LA SOGS PA DANG BYE BRAG MED PA LA YANG DNGOS PO
ZHES MING DU 'DOGS NA NI MING LA NI BRTZAD PA MED DO, ,'ON KYANG
DON MED PA'I 'DOD PA RTOGS PA DANG LDAN PA DAG NI RNAM PA DE LTA
BU MI DMIGS PA'I NGO BO NYID MO GSHAM GYI BU LA SOGS PA DANG BYE
BRAG MED PA LA DNGOS POR THA SNYAD

'DOGS PA RIGS PA MA YIN NO ZHES SMRA'O, ,DE LTA BAS NA GTAN TSIGS
MA GRUB PA MA YIN NO, ,NAM MKHA' LA SOGS PA LA YANG BYED PA POR
THAL BAR 'GYUR BAS MA NGES PA YANG MA YIN NO, ,PHYOGS DANG MTHUN
PA LA YOD PAS 'GAL BA YANG MA YIN NO, ,BDAG GI MTSAN NYID

GZHAN YANG MED PAS DE LTA BAS NA MO GSHAM GYI BU DANG 'DRA'O,
,GANG ZAG DAG KYANG GAL TE 'JIG NA NI PHUNG PO RNAMS KHO NA'I
NANG DU 'DUS PAR THAL BAR 'GYUR STE, PHUNG PO RNAMS KYIS 'DUS
BYAS MTHA' DAG BSDUS PA'I PHYIR RO, ,'ON TE MI 'JIG NA DE'I TSE
PHUNG POR GTOGS PA'I CHOS

@216A *, ,RNAMS DANG MI 'DRA BAS DE LAS DON GZHAN PA KHO NAR
'GYUR TE, DE'I NYES PA NI BRJOD ZIN TO, ,DE LTA BAS NA BRJOD DU
MI RUNG BA ZHES BYA BA DNGOS PO CUNG ZAD KYANG MED DE, DES NA
CHOS THAMS CAD BDAG MED DO ZHES BYA BA BCOM LDAN 'DAS KYI SENG
GE'I SGRA NI MU STEGS BYED GLANG PO CHE'I KHYU MTHA'

DAG SKRAG PAR MDZAD CING BRDZI BA MED PA YIN PAS MANG DU MI DGOS
SO, ,PHA ROL TU PHYIN PA LA SBYOR BA'I DBANG DU MDZAD NAS, YANG
ZHES BYA BA LA SOGS PA GSUNGS SO, ,DE YANG SPYIR BTANG BA DANG
DMIGS KYIS BSAL BA'I RANG BZHIN TSIG GNYIS KYI RANG BZHIN DU BLTA
BAR BYA STE, BYANG

CHUB SEMS DPA'I SBYIN PA SBYIN PAR NI BYA MOD KYI DNGOS PO LA
GNAS PAR NI MA YIN NO ZHES BYA BA'I THA TSIG GO, ,SBYIN PA ZHES
BYA BA 'DIS NI SBYIN PA RNAM PA GSUM GYI DBANG DU MDZAD NAS PHA
ROL TU PHYIN PA DRUG CAR BSTAN GYI SBYIN PA 'BA' ZHIG NI MA YIN
NO, ,DE LA ZANG ZING SBYIN PA NI SBYIN PA'I PHA

ROL TU PHYIN PA BSTAN NO, ,MI 'JIGS PA SBYIN PAS NI TSUL KHRIMS
DANG BZOD PA'I PHA ROL TU PHYIN PA'O, ,CHOS SBYIN PAS NI BRTZON
'GRUS DANG, BSAM GTAN DANG SHES RAB KYI PHA ROL TU PHYIN PA RNAMS
TE, BRTZON 'GRUS MED NA CHOS BZUNG BA DANG BSTAN PA LA YONGS SU
SKYO STE CHOS

MI STON PAR 'GYUR RO, ,BSAM GTAN MED NA DAD PA LAS LHAG PAR BYA
BA 'DOD PAS NYON MONGS PA CAN GYI STON PAR 'GYUR RO, ,SHES RAB
MED NA DE NI DE LA PHYIN CI LOG TU STON PAR 'GYUR RO, ,DE BAS NA
GSUM CHAR MED NA CHOS SBYIN PA 'GRUB PAR MI 'GYUR RO, ,GZHAN DAG

NI BRTZON 'GRUS KUN DU 'GRO'O ZHES 'CHAD DO, ,SBYIN PA SBYIN PAR
BYA'O ZHES BYA BA 'DIS NI PHA ROL TU PHYIN PA DRUG PO DAG LA 'DUN
PA DANG SMON LAM GYIS JI LTAR GNAS PAR BYA BA DE BSTAN TO, ,DNGOS
PO LA MI GNAS PAR ZHES BYA BA LA SOGS PAS NI 'DI LA RNAL 'BYOR
SNYOMS PAR 'JUG

PAS JI LTAR BSGRUB PAR BYA BA DE BSTAN TO, ,BYANG CHUB SEMS DPA'
DE LTAR SBYIN PA SBYIN PAR BYA'O ZHES BYA BA LA SOGS PAS NI RNAM
PAR G-YENG BA TSAR BCANG NAS JI LTAR SEMS RAB TU GZUNG BAR BYA BA
DE BSTAN TO, ,DE LA DNGOS PO LA MI GNAS PAS NI PHA ROL TU PHYIN
PA LA SBYOR BA'I JI LTA BA

@216B BZHIN DU YOD PA BSTAN TO, ,SBYIN PAR BYA BA DANG, SBYIN PA
PO DANG, LEN PA PO LA SOGS PA'I DNGOS PO LA DE KHO NAR MNGON PAR
ZHEN PA DE NI GNAS PA'O ZHES BYANG CHUB SEMS DPA' DNGOS PO LA
MNGON PAR ZHEN NAS PHA ROL TU PHYIN PA LA SBYOR NA LOG PAR SBYOR
BAR 'GYUR TE, DON DAM PAR NA

GANG LA MNGON PAR ZHEN PA MED PAR 'GYUR BA'I DNGOS PO CI YANG MED
PAR PHYIN CI LOG TU MNGON PAR ZHEN PA'I PHYIR RO, ,DE SGRUB PAR
BYED PA'I TSAD MA MED PA'I PHYIR DANG, GNOD PA CAN YOD PA'I PHYIR
TE, 'DI LTAR GZHAN DAG GIS DON GYI DNGOS PO RNAM PAR SHES PA DANG
THA DAD PA DON DAM

PAR 'DOD PA DE NI RE ZHIG MNGON SUM DU MI 'GRUB STE, DON GZHAN LA
SHES PAS 'DZIN PA MI RIGS PA'I PHYIR RO, ,DON LA SHES PAS 'DZIN
PA RNAM PA DANG BCAS PA'AM, RNAM PA MED PA'AM, GZHAN GYI RNAM
PA'AM PHYOGS GSUM ZHIG TU 'GYUR GRANG NA, RE ZHIG RNAM PA DANG
BCAS PAS NI MA YIN

TE; RI MO'I GDENG BA LA SOGS PA MTHONG BA'I TSE SHES PA GCIG PU
DANG THA MI DAD PAS RNAM PA RNAMS KYANG GCIG PU'I NGO BOR THAL
BAR 'GYUR BA'AM, SHES PA YANG RNAM PA RNAMS DANG THA MI DAD PAS
RNAM PA'I NGO BO BZHIN DU DU MA'I BDAG NYID DU THAL BAR 'GYUR RO,
,DU MA NYID

DU YANG RIGS PA MA YIN TE RDUL PHRA RAB GCIG TZAM 'DZIN PA'I SHES
PA NYAMS SU MYONG BA MED PA'I PHYIR SHES PA GCIG MI 'GRUB PO, ,DE
MA GRUB NA DU MA YANG MI 'GRUB PO, ,DU MA NI GCIG 'DUS PA'I NGO
BO YIN PA'I PHYIR RO, ,SHES PA RNAMS NI LUS MED PA'I PHYIR GANG

GIS RI MO'I RNAM PA NYID GZHUNG GZUGS PA'I DON DU SHES PA DU MA
SKYE BAR RTOG PA LEGS PAR 'GYUR BA SHES PA YUL LA KHEBS PAR GNAS
PAS YONGS SU 'DZIN PAR SKYE BA YANG MI SRID DO, ,GZHAN YANG BDAG
NYID THAMS CAD DAM PHYOGS GCIG 'DRA BAR 'GYUR GRANG NA,

RE ZHIG BDAG NYID THAMS CAD DU MA YIN TE, DON BZHIN DU SHES PA
BEMS PO'I NGO BOR 'GYUR BA'I PHYIR RO, ,CHA SHAS KYIS KYANG MA
YIN TE, GCIG PU LA CHA SHAS MED PA'I PHYIR RO, ,LDOG PA'I BYE
BRAG GI CHA SHAS SU YONGS SU BRTAGS NA YANG DNGOS PO LA SOGS PA
CHOS

@217A *, ,'DRA BA THAMS CAD LA YOD PAS THAMS CAD KYIS THAMS CAD
LA RIG PAR 'GYUR RO, ,'ON TE DE LAS SKYES PA DANG 'DRA BA GNYIS
KYIS RIG PAR 'JOG NA NI DE MA THAG PA'I RKYEN DON MTHUN PA YANG
'DZIN PAR THAL BAR 'GYUR RO, ,'DRA BA YOD DU CHUG KYANG DON DAM
PAR

PHYI ROL GYI DON MNGON GSUM DU MI 'GRUB STE, SHES PAS SNGON PO LA
SOGS PA'I RNAM PA BDAG LA YOD PA RIG PA'I PHYIR RO, ,GANG GIS DON
YANG MNGON SUM DU 'GYUR BA SNGON PO LA SOGS PA'I RNAM PAR RIG PA
GNYIS PA NI MED DO, ,GAL TE GANG DE'I RNAM PAR SHES PA DE NYID

DON 'DZIN PA YIN NO, ,ZHE NA, BRTAGS PA'I SGO NAS NI YIN GYI DON
DAM PAR DE RIG PA NI MED DE, BDAG LA YOD PA'I RNAM PA NYID RIG
PA'I PHYIR RO, ,DON SHIN TU LKOG TU GYUR PA'I PHYIR RO SHES PA
DE'I RNAM PA KHO NA YIN NO ZHES BYA BA DE LTA BU GA LA YOD, RGYU
NI NGES PAR BDAG GI

NGO BO BSKRUN PA KHO NAS SKYED PAR BYED PA NYID DU GRUB PA MED DE
'KHRUL PA SNANG BA'I PHYIR RO, ,RDUL PHRA RAB RNAMS KYI RAGS PAR
SNANG BA'I SHES PA'I YUL MA YIN TE, DE DAG PHRA BA'I PHYIR RO,
,DE DAG 'DUS PA YANG MA YIN TE, DE DAG LAS DON GZHAN MA YIN PA'I
PHYIR RO, ,RNAM

PAR RTOG PA'I YUL YANG DNGOS PO MED PA'I PHYIR RO, ,'DUS PA'I DON
GZHAN NA NI PHYOGS THA DAD PAR SNANG BA'I PHYIR DANG, BSGRIBS PA
DANG MA BSGRIBS PA CHOS MI MTHUN PA DANG LDAN PA'I PHYIR GCIG PUR
MI RIGS SO, ,'DUS PA DU MA YIN NA YANG RDUL PHRA RAB DE DAG NYID
YIN

PAR 'GYUR GYI, DE DON GZHAN PA NI MA YIN NO, ,RNAM PA MED PA ZHES
BYA BA'I PHYOGS KYANG MA YIN TE, DE SNGON PO LA SOGS PA LA CI
YANG MI BYED PA'I PHYIR RO, ,YOD PA TZAM GYIS RIG NA NI SHES PA
THAMS CAD KYIS THAMS CAD RIG PAR 'GYUR TE, THAMS CAD LA YANG BYE
BRAG

MED PA'I PHYIR RO, ,DE BAS NA 'DI NI SNGON PO RIG PA YIN GYI SER
PO NI MA YIN NO ZHES RNAM PAR GZHAG PAR MI 'GYUR TE, RNAM PAR
GZHAG PA'I RGYU'I BYE BRAG GANG YANG MED PA'I PHYIR RO, ,BYE BRAG
GCIG KHAS LEN NA NI DE NYID RNAM PA DANG BCAS PAR KHAS BLANGS PAR
'GYUR TE,

@217B RTOG PA'I NGO BO TZAM DU BYE BRAG MED PA'I SHES PA'I BDAG
NYID LA NI RNAM PA MA GTOGS PAR THA DAD PA GZHAN MED DO, ,GZHAN
GYI RNAM PA ZHES BYA BA'I PHYOGS KYANG MA YIN TE, HA CANG THAL
BAR 'GYUR BA'I PHYIR RO, ,DE LTA NA NI RNAM PA'I RNAM PAR SHES PA
YANG GZUGS KYI YUL CAN DU BRTAG PAR

BYA BAR 'GYUR RO, ,DE LTA BAS NA DON MNGON SUM DU 'GRUB PO, ,RJES
SU DPAG PAS KYANG MA YIN TE, MNGON SUM DU MA GYUR PA'I DON DE
DANG SHES PA LA SOGS PA RTAGS GANG DANG YANG LHAN CIG 'BREL PAR
MA GRUB PA'I PHYIR RO, ,SHES PA 'BRAS BU DANG THA DAD PA ZHIG
SPYIR RGYU TZAM DU

RJES SU DPOG NA NI 'DOD PA MI 'GRUB STE, RGYU GZHAN DE MA THAG
PA'I RKYEN GZHAN YANG YOD PA'I PHYIR RO, ,TSAD MA GZHAN YANG MED
DO, ,DE BAS NA RE ZHIG PHYI ROL GYI DON NI MI 'GRUB PO, ,SHES
PA'I BDAG NYID DON DAM PA YANG MNGON SUM DU MI 'GRUB STE GNYIS SU
MED PA'I BDAG

NYID SO SOR RIG PA MED PA'I PHYIR RO, ,DE LA MA YIN NA NI THAMS
CAD DE KHO NA MTHONG BAR MI 'GYUR RO, ,RJES SU DPAG PAS KYANG MA
YIN TE, RNAM PA DE LTA BU DANG RTAGS GANG YANG LHAN CIG 'BREL PAR
MA GRUB PA'I PHYIR RO, ,GAL TE KUN NAS NYON MONGS PA DANG RNAM
PAR BYANG BAR

JI LTAR 'GYUR ZHE NA, MA YIN TE, KHYOD KYI LTAR NA DE GNYIS DANG
DE GANG YANG 'BREL BAR MA GRUB PA'I PHYIR RO, ,DE GNYIS NI DON
DAM PA PA'I DNGOS PO DANG GANG DU GANG 'BREL PAR MA GRUB PA'I
PHYIR RO, ,DE LAS SKYED PA'I MTSAN NYID KYIS 'BREL PAR MA GRUB
STE, DE NI THAMS CAD

DU LKOG TU GYUR PA'I PHYIR RO, ,LKOG TU GYUR PA DANG 'BREL PA NI
TSU ROL MTHONG BA GANG GIS KYANG GZUNG BAR MI NUS SO, ,GANG GI
TSE MA RIG PA LA SOGS PA MA BRTAGS NA DGA' BA YANG KUN NAS NYON
MONGS PA'I RTZA BAR 'GAL BA MED LA, MA RIG PA LA SOGS PA BRTAGS
NA DGA'

BA LOG NA RNAM PAR BYANG BA DE DANG MI MTHUN PA'I GNAS 'BYUNG
BA'I MTSAN NYID MA BRTAGS GCIG PU NA DGA' BA YANG 'THAD PA DE'I
TSE DON DAM PAR DNGOS PO MED PAS DE GNYIS KYANG MED PAR JI LTAR
THAL BAR 'GYUR, GANG ZHIG DE GNYIS GCIG TU NGES PAR RGYU MED PAR
KHAS LEN PA

@218A *, ,DE LA THAL BA 'DI 'BYUNG GI ,KUN RDZOB TU RTEN CING
'BREL BAR 'BYUNG BAR SMRA BA LA NI MA YIN NO, ,DE LTA BAS NA DON
DAM PA'I DNGOS PO RANG BZHIN BSGRUB PAR MED PA'I CHAD MA NI CUNG
ZAD KYANG MED DO, ,GNOD PA CAN NI YOD PA NYID DE 'DI LTAR GANG
GCIG DANG DU

MA'I NGO BO NYID DANG BRAL BA DE NI DON DAM PAR NGO BO NYID MED
DE, DPER NA NAM MKHA'I PADMA JI LTA BA BZHIN LA, GZHAN DAG GIS
'DOD PAS SHES PA DANG SHES BYA'I BDAG NYID DNGOS PO'I RNAM PA
THAMS CAD KYANG GCIG DANG DU MA'I RANG BZHIN GYIS STONG PA ZHES
BYA BA NI DON GYIS NA KHYAB

PAR BYED PA MI DMIGS PA YIN TE, GCIG DANG DU MA DAG GIS NI NGO BO
NYID LA KHYAB PA'I PHYIR RO, ,DE GNYIS KYANG DE LA MED DE, 'DI
LTAR RE ZHIG GANG GZUGS LA SOGS PA'I SKYE MCHED PHYI ROL GYI
DNGOS PO DE NI GCIG PU MA YIN TE, BSGRIBS PA DANG MA BSGRIBS PA
LA

SOGS PA CHOS 'GAL BA DMIGS PA'I PHYIR RO, ,CHOS 'GAL BA DANG LDAN
BZHIN DU YANG GCIG PA NYID NI THAMS CAD KYANG RDZAS GCIG TU 'GYUR
TE, DE'I PHYIR LHAN CIG 'BYUNG BA DANG 'JIG PAR 'GYUR RO, ,DU MA
YANG MA YIN TE, 'DI LTAR DU MAR BSHIG NA RDUL PHRA RAB TU THA

DAD PAR 'GYUR LA, RDUL PHRA RAB RNAMS KYANG CHA SHAS MED PA'I
PHYIR PHA ROL DANG TSUL ROL NA GNAS PA NI MED DE SEMS DANG SEMS
LAS BYUNG BA BZHIN NO, ,DE'I PHYIR PHYOGS LA KHYAB PAR GNAS PAR
SNANG BAR YANG MI 'GYUR BA ZHIG NA 'GYUR TE, DE BAS NA PHYOGS CHA
THA DAD PAR KHAS BLANG BAR

BYA'O; ,DE KHAS LEN NA NI GCIG PAR JI LTAR 'GYUR, DE LTA BAS NA
DE LTAR RE ZHIG PHYI ROL GYI DON GCIG DANG DU MA'I RANG BZHIN
DANG BRAL BA NYID DU GRUB BO, ,SNGON PO LA SOGS PAR SNANG BA'I
SHES PA YANG RI MO'I RNAM PA 'DZIN PAR SNANG BA'I PHYIR GCIG PU'I
NGO BO NYID MA YIN TE, THA DAD PA'I RGYUD LA YOD PA'I RNAM

PAR SHES PA'I SKAD CIG MA DU MA BZHIN NO, ,DU MA RNAM GRANGS
BZHIN DU RNAM PAR SHES PA CIG CAR 'BYUNG NGO ZHES BRJOD DU YANG
MI RUNG STE, CHA SHAS MED PA DANG LUS MED PA RNAMS LA NI, TSU ROL
DANG PHA ROL NA GNAS PA MI RIGS PA'I PHYIR RO, ,DE LTAR GNAS PA
MED NA NI, DE LTAR SNANG BAR

@218B MI 'GYUR RO, ,'ON TE RNAM PAR SHES PA NI GCIG PU KHO NA YIN
LA, RNAM PA BRDZUN PA RNAMS DE LA SNANG BAS SNA TSOGS KYI SKYON
DU MI 'GYUR RO ZHE NA, GAL TE DE LTA NA GO BRDZUN PA DE DAG JI
LTAR DE LA SNANG BAR 'GYUR, SNANG ZHES BYA BA NI GSAL BA'I BDAG
NYID LA BYA STE, DE NI SHES PA'I BDAG

NYID DU GTOGS PA'I CHOS YIN NA BRDZUN BA RI BONG GI RVA LA SOGS
PA DANG 'DRA BAR SHIN DU MED NA GO SNANG BAR JI LTAR 'GYUR, DE
LTA BAS NA GSAL BA'I BDAG NYID KYI RNAM PA RNAMS BRDZUN PA NYID
DU KHAS LEN NA KHYOD KYI BDEN PAR 'GYUR BA GANG YIN PA SHES PA'I
NGO BO GZHAN CI ZHIG LUS TE, RNAM

PAR SHES PA YANG GSAL BA'I BDAG NYID ZHES BYA BA CI YANG YOD PA
MA YIN TE, GZHAN RNAM PAR BCAD PA LA LTOS NAS BYE BRAG RNAMS KHO
NA LA SPYIR THA SNYAD 'DOGS PA'I PHYIR RO, ,BYE BRAG RNAMS BRDZUN
NA NI THAMS CAD KYANG BRDZUN PAR SHIN DU GSAL BAR 'GYUR TE, RNAM
PAR

YOD PA MA YIN PA RNAMS NI BDEN PA'I NGO BO'I SHES PA'I BDAG NYID
DE LA GANG GIS NA DE LA NGES PAR SNANG BAR 'GYUR BA DE'I BDAG
NYID KYI MTSAN NYID DAM, DE LAS 'BYUNG BA'I MTSAN NYID KYIS 'BREL
PA YANG MED DO, ,'BREL PA MED NA NI SNANG BAR MI RIGS TE, HA CANG
THAL BAR

'GYUR BA'I PHYIR RO, ,DE BAS NA GTAN TSIGS MA GRUB PA YANG MA YIN
NO, ,DNGOS PO'I RNAM PA GZHAN MED PA'I PHYIR MA NGES PA YANG MA
YIN NO, ,MTHUN PA'I PHYOGS LA YOD PA'I PHYIR 'GAL BA YANG MA YIN
NO, ,DE LTA BAS NA DNGOS PO RNAMS JI LTA JI LTAR RNAM PAR BRTAGS
PA DE LTA DE LTAR 'BREL LO,,

DE NYID KYI PHYIR, DNGOS RNAMS JI LTAR RNAM BRTAGS NA, ,BDEN BAR
DE YI NGO BO MED, ,'DI LTAR DE DAG GCIG PU DANG, ,DU MA'I NGO BOR
YOD MA YIN, ,ZHES BSHAD DO, ,BCOM LDAN 'DAS KYIS KYANG 'PHAGS PA
LANG KAR GSHEGS PA LAS, JI LTAR GZUGS RNAMS ME LONG

LA; ,GCIG DANG GZHAN YANG RNAM SPANGS PAR, ,SNANG YANG DE NA YOD
MA YIN, ,DE LTAR DNGOS PO'I NGO BO NYID, ,BLO YIS RNAM PAR GZHIGS
NA GO, ,NGO BO NYID NI GZUNG DU MED, ,DE PHYIR DE DAG BRJOD MED
CING, ,NGO BO NYID KYANG MED PAR BSHAD, ,CES GSUNGS SO, ,DE BZHIN

@219A *, ,DU 'PHAGS PA TING NGE 'DZIN GYI RGYAL PO'I MDO LAS
KYANG, DPER NA CHU SHING RLON PA'I SDONG PO LA, ,SNYING PO 'DOD
MIS RIM PAR BSHIG BYAS KYANG, ,PHYI DANG NANG NA SNYING PO YOD
MIN PA, ,DE LTAR CHOS RNAMS THAMS CAD SHES PAR GYIS, ,ZHES GSUNGS
SO, ,DE LTA BAS

NA DNGOS PO THAMS CAD SGYU MA BZHIN DU MA BRTAGS NA DGA' BA YIN
PAS DE LTAR MNGON PAR MA ZHEN PAR SBYIN PA SBYIN BAR BYA'O,
,DNGOS PO LA GNAS PAS NI MA YIN NO ZHES BYA BA'I DON 'DI 'DIR
RIGS PA DANG LDAN PA YIN NO, ,DE LTAR NA SBYIN PA LA SOGS PA LA
SBYOR BA JI LTA BA BZHIN DU YONG PA YONGS

SU BSTAN PA YIN GYI GZHAN DU NI MA YIN NO, ,GAL TE DON DAM PAR
DNGOS PO CI YANG MED PAS DNGOS PO LA GNAS PAS SBYIN PA SBYIN PAR
ME BYA NA DNGOS PO MED PA LA MNGON PAR ZHEN PAS SBYIN PAR BYA BA
LTA ZHIG SNYAM PA LAS, CI LA YANG MI GNAS PAR ZHES BYA BA GSUNGS
SO, ,BYANG CHUB

SEMS DPAS DNGOS PO MED PAR RNAM PAR RTOG PA YANG SPANG BAR BYA
STE, DE NI DNGOS POR 'DZIN PA MED NA MED PA'I PHYIR RO, ,KUN
RDZOB TU NI SBYIN PAR BYA BA DANG, SBYIN PA PO LA SOGS PA YOD DE,
DE'I PHYIR DNGOS PO MED PA LA MNGON PAR ZHEN PA YANG MI RIGS PAR
DGONGS PA'O, ,

GZUGS LA MI GNAS PAR ZHES BYA BA LA SOGS PAS NI BYANG CHUB SEMS
DPAS GANG LA MI GNAS PAR SBYIN PA SBYIN PAR BYA BA DE NYID RGYAS
PAR STON TO, ,CHOS ZHES BYA BA'I SGRAS NI CHOS KYI SKYE MCHED
YONGS SU GZUNG NGO, ,SKYE MCHED 'DIS NI SPROS TE MTSON PA YIN PAS
DES NA MIG LA SOGS

PA NANG GI SKYE MCHED RNAMS MA SMOS SO, ,MI SKYE BA LA SOGS PAR
RNAM PAR RTOG PA YANG MI BYA'O ZHES BSTAN PA'I PHYIR RAB 'BYOR CI
NAS ZHES BYA BA LA SOGS PA GSUNGS TE, MTSAN MA NI DNGOS PO'I RANG
GI MTSON PA STE RTAGS SO, ,DE YANG MA SKYES PA LA SOGS PA'O, ,DE
LA RTOGS PA NI 'DU

SHES SO, ,DE LA RNAM PAR MI RTOG PA NI DE LA MI GNAS PA'O, ,DES
NI CI LA YANG MI GNAS PAR ZHES BYA BA DE BSTAN TO, ,YANG NA 'DI
MTHA' DAG GIS NI 'DIS ZAB PA YANG BSTAN LA, SGRO BTAGS PA DANG
SKUR BA 'DEBS PA'I MTHA' DGAG PA YANG BSTAN TO, ,DMIGS PA CAN
RNAMS

@219B LTA BA 'DI LA NI BSOD NAMS DANG YE SHES KYI TSOGS YONGS SU
RDZOGS PAR BYA BAR RUNG BA BKAG STE, 'DI LTAR MCHOD PA DANG PHAN
GDAGS PAR 'DOD PAS GANG BYIN PA DE SHIN TU DANG BA BSKYED KYI,
SBYIN PAR BYA BA DANG, SBYIN PA PO DANG, LEN PA PO MI DMIGS PA LA
GNAS PAS NI MA YIN NO, ,'DI

LTAR MED PA'I PHYIR SBYIN PAR BYA BA LA SOGS PA MI DMIGS SAM 'ON
TE YUL MED PA'I PHYIR PHYOGS DANG PO NI SUS CI YANG BYIN PA MED
PAS BSOD NAMS MED PAR THAL BAR 'GYUR RO, ,SEMS CAN DAG MED PA'I
PHYIR BYANG CHUB SEMS DPA' RNAMS SEMS CAN GYI DON GYI PHYIR YONGS
SU NGAL BAR

BYAS PA DE YANG DON MED PAR 'GYUR TE, DE LTA BAS NA MED PA KHO NA
NI MA YIN NO, ,BCOM LDAN 'DAS KYIS SBYIN PAR BYA BA LA SOGS PA'I
DNGOS PO GZIGS PAS YUL MA YIN NO, ,DE LTA MA YIN NA 'DOD PA RNAMS
LA BCOM LDAN 'DAS KYIS SRAS LA SOGS PA JI LTAR YONGS SU BTANG BAR

'GYUR ZHES RGOL BAR BYED PA DE MTHA' DAG SEMS LA BZHAG NAS, DE
CI'I SLAD DU ZHES ZHUS PA DANG LAN DU, RAB 'BYOR BYANG CHUB SEMS
DPA' GANG ZHES BYA BA LA SOGS PA GSUNGS SO, ,DGONGS PA NI 'DI YIN
TE, YANG DAG PA'I LTA BA LAS BYUNG BA'I SBYIN PA LA SOGS PA NI

YONGS SU DAG PA'I PHYIR 'BRAS BU YID DU 'ONG BA KHYAD PAR DU
'PHAGS PA MNGON PAR 'GRUB PAR BYED PA YIN GYI, PHYIN CI LOG NAS
'BYUNG BAS NI MA YIN NO, ,LOG PAR LTA BA LAS BYUNG BA'I TSUL
KHRIMS KYI YAN LAG LA SOGS PA BZHIN NO, ,SBYIN PAR BYA BA LA SOGS
PA'I DNGOS PO NI

JI SKAD SMOS PA'I TSUL GYIS NA GANG YANG MED PAS DER DMIGS PA NI
PHYIN CI LOG KHO NA STE, SMIG RGYU LA CHUR DMIGS PA BZHIN NO, ,DE
BAS NA DE LAS BYUNG BA'I PHA ROL TU PHYIN PA'I TSUL THAMS CAD NI
BDAG DANG BDAG GIR PHYIN CI LOG LAS BYUNG BA'I SBYIN PA LA SOGS
PA BZHIN DU RGYU RNAM PAR DAG

PA MA YIN PA LAS BYUNG BAS STOBS CHUNG BA'O, ,SBYIN PAR BYA BA LA
SOGS PA DMIGS PA'I RIG BYAR GYUR PA MI DMIGS PA NI YANG DAG PA'I
DON GYIS YUL YIN PAS PHYIN CI MA LOG PA STE, SMIG RGYU LA CHUR
DMIGS PA BZHIN NO, ,DE BAS NA RGYAS PA'I RGYU LAS BYUNG BA'I
PHYIR DE LAS SBYIN PA

@220A *, ,LA SOGS PA 'BRAS BU CHE BA YIN TE, SA BON GRUNG PO LAS
MNGON PAR GRUB PA'I MYU GU LA SOGS PA BZHIN NO, ,DE BAS NA MI
DMIGS PA LA GNAS PA'I SBYIN PA LA SOGS PA DE NI YANG DAG PA'I LTA
BA LAS BYUNG BAS MKHAS PA RNAMS LA SHIN DU DANG BA BSKYED PA YIN
GYI

GZHAN NI MA YIN NO, ,GANG GIS NA SBYIN PA LA SOGS PA LA MI 'JUG
PA'I PHYIR BSOD NAMS MED PAR 'GYUR BA SBYIN PAR BYA BA LA SOGS PA
GCIG TU MED PAR 'DOD PA YANG MA YIN TE, KUN RDZOB TU YOD PAR KHAS
BLANGS PA'I PHYIR RO, ,MNYAM PAR MA BZHAG PA'I GNAS SKABS

NA SGYU MA LTA BUR DMIGS PA'I PHYIR THAMS CAD DU DMIGS PA MED PA
YANG MA YIN NO, ,DE'I TSE NA YANG MOS PA LAS BYUNG BA'I DMIGS PAR
NI RNAM PAR GZHAG GO, ,MNYAM PAR BZHAG PA'I GNAS SKABS NA NI SHIN
TU DMIGS PA MED PA KHO NA STE, DE'I TSE NA NI SBYIN PA LA SOGS
PAR 'JUG

PAR KHAS MI LEN GYI, DANG PO SBYOR BA'I GNAS SKABS SAM, ,LANGS PA
RNAMS LA BYA BAS KLAN KAR MI RUNG NGO, ,'DIS NI 'BRAS BU CHE BA'I
PHYIR PHA ROL TU PHYIN PA LA SBYOR BA'I RGYA CHE BA BRJOD DO,
,KUN RDZOB TU RGYU DANG 'BRAS BU'I DNGOS PO NYE BAR STON PAS SKUR
PA 'DEBS PA'I MTHA' BKAG PAR

YANG GYUR TO, ,RNAM PA GSUM GYIS NA BSOD NAMS NAM MKHA' DANG
MTSUNGS PA YIN TE, THAMS CAD DU SONG BA DANG, RGYA CHE BA DANG,
MI ZAD PAS SO, ,'JIG RTEN PA DANG 'JIG RTEN LAS 'DAS PA'I BSOD
NAMS BSKYED PAS THAMS CAD DU SONG BA STE, 'JIG RTEN PA'I BSOD
NAMS

NI MNYAM PAR MA GZHAG PA'I GNAS SKABS BSKYED DO, ,'JIG RTEN LAS
'DAS PA NI MNYAM PAR BZHAG PA'I GNAS SKABS SO, ,KHYAD ZHUGS PAR
KHYAD PAR DU 'GRO BAS RGYA CHE BA'O, ,'KHOR BA JI SRID KYI BAR DU
YONGS SU GTUGS PAR MI 'GYUR BAS MI ZAD PA'O, ,GAL TE DE MED

PA'I PHYIR GZUGS LA MI GNAS PA SBYIN PA SBYIN PAR BYA NA DE'I TSE
BYANG CHUB SEMS DPA' DE BZHIN GSHEGS PA'I GZUGS KYI SKU THOB PAR
'DOD PAS SBYIN PA LA SOGS PA LA JI LTAR 'JUG PAR BYA ZHES BRGAL
DU DOGS NAS, RAB 'BYOR 'DI JI SNYAM DU SEMS ZHES BYA BA LA SOGS
PAS GZUGS

@220B KYI SKU THOB PAR 'DUN PA'I GNAS STON TE, 'DIR DON GYIS NA
GZUGS KYI SKU LA DE BZHIN GSHEGS PAR MNGON PA'I NGA RGYAL GYI
MTSAN NYID MI MTHUN PA'I PHYOGS SEL TO, ,MTSAN PHUN SUM TSOGS PA
ZHES MTSAN MA TZAM ZHIG YONGS SU BRJOD PAS DE BZHIN GSHEGS PA'I
GZUGS KYI SKU MTSAN

DANG DPE BYAD BZANG POS BRGYAN PA MTHA' DAG YONGS SU STON TO, ,DE
LA MTSAN RNAMS NI PHYAG DANG ZHABS LA 'KHOR LO MNGA' BA LA SOGS
PA SUM CU RTZA GNYIS TE, TSIG MANGS KYIS DOGS BAS MA BRIS KYI MDO
LAS JI SKAD 'BYUNG BA BZHIN DU KHONG DU CHUD PAR GYIS SHIG ,DE
DAG KYANG YUL NA

GNAS PA DANG, GSAL BA DANG, RDZOGS PAS PHUN SUM TSOGS PA'O, ,DPE
BYAD BZANG PO BRGYAD CU DAG NI SEN MO ZANGS KYI MDOG 'DRA BA LA
SOGS PA STE, MDO LAS 'BYUNG BA BZHIN DU SHES PAR GYIS SHIG ,MTSAN
LA SOGS PA DE DAG KYANG SGYU MAS SPRUL PA'I SANGS RGYAS KYI MTSAN

BZHIN DU BRDZUN PA'I PHYIR RO, ,DE BAS NA GZUGS KYI SKU RNAM PA
DE LTA BU LA 'DUN PA DANG SMON LAM GYIS GNAS PAR BYA'O ZHES STON
TO, ,'DI LTAR MTSAN DE DAG KYANG RDUL PHRA RAB BSAGS PA'I NGO BO
NYID DAM, DES BRTZAMS PA YAN LAG CAN GYI GZUGS ZHIG TU GYUR GRANG
NA, RE ZHIG PHYOGS

DANG PO NI MA YIN TE, RDUL PHRA RAB RNAMS SNGAR BSHIG ZIN PA'I
PHYIR RO, ,GNYIS PA YANG MA YIN NO, ,RTZOM PAR BYED PA MED NA DES
NA BRTZAMS PA YAN LAG CAN YANG MED PA'I PHYIR DANG, SGRIB PA LA
SOGS PA 'GAL BA'I CHOS SNGAR BSHAD PA DAG DMIGS PA'I PHYIR RO,
,DE'I PHYIR

SMRAS PA LAS DGONGS PA GSUNGS TE, DE LA BRTAGS NAS RAB 'BYOR
GYIS, DE NI MA LAGS TE ZHES GSAL TO, ,GAL TE MTSAN RNAMS BRDZUN
PA NYID YIN NA 'O NA BCOM LDAN 'DAS KYIS MDO SDE DE DANG DE DAG
SLAS MTSAN RNAMS GSUNGS SNYAM DU BSAMS SHING, DE CI'I SLAD DU

ZHES DRIS PA DANG, DE NYID MTSAN PHUN SUM TSOGS PA MED PA'I PHYIR
RO ZHES BYA BA SMRAS TE, MTSAN PHUN SUM TSOGS PA DE DON DAM PAR
GSUNGS PA NI MA YIN GYI, SGYU MAS SPRUL PA'I SANGS RGYAS BZHIN DU
DES BRDZUN PA'I NGO BO KHO NAR GSUNGS SO ZHES BYA BA'I THA TSIG
GO, ,'PHAGS

@221A *, ,PA RAB 'BYOR GYIS SMRAS PA'I DON DE NYID BCOM LDAN 'DAS
KYIS BSKANG BA'I PHYIR JI TZAM DU ZHES BYA BA LA SOGS PA GSUNGS
SO, ,JI TZAM DU MTSAN PHUN SUM TSOGS PA ZHES BYA BA NI DON DAM
PAR NI JI TZAM DU MTSAN PHUN SUM TSOGS PAR MNGON PAR ZHEN PA DE
TZAM DU LOG PAR

MNGON PAR ZHEN PA YIN NO ZHES BYA BA'I THA TSIG GO, ,SNGAR JI
SKAD BSTAN PA BZHIN NO, ,JI TZAM DU MTSAN PHUN SUM TSOGS PA MED
PA ZHES BYA BA NI BZLOG STE BSHAD PAR KHONG DU CHUD PAR BYA'O,
,'DIS NI 'DI LA RNAL 'BYOR LA SNYOMS PAR 'JUG PAS JI LTAR BSGRUB
PAR BYA BA DE BSTAN

TO; ,'DI LA JI LTAR MTHA' GNYIS SPANGS NAS SEMS RAB TU GZUNG BAR
BYA BA DE STON TE, DE LTAR ZHES BYA BA NI SGYU MAS SPRUL PA'I
SANGS RGYAS BZHIN DU MTSAN GYIS DE BZHIN GSHEGS PA BLTA BAR
BYA'O, ,'DIS NI SKUR BA 'DEBS PA'I MTHA' SEL TE, KUN RDZOB TU
BCOM LDAN 'DAS

KYI GZUGS KYI SKU LA SKUR PA MI 'DEBS PA'I PHYIR RO, ,MTSAN MED
PA NI DON DAM PAR BLTA BAR BYA STE, MTSAN GANG YANG GRUB PA MED
PA'I PHYIR RO, ,'DIS NI SGRO BTAGS PA'I MTHA' BSAL TO, ,DE BZHIN
GSHEGS PA'I GZUGS KYI SKU THOB PAR BYA BA'I PHYIR SMON LAM 'DEBS

PAS NI RGYA CHE BA BRJOD DO, ,DE MI DMIGS PAS NI ZAB PA'O, ,GZUGS
KYI SKU THOB PAR 'DUN PA'I GNAS BSHAD ZIN TO, ,CHOS KYI SKU NI
RNAM PA GNYIS TE, BSHAD PA'I CHOS KYI SKU DANG, RTOGS PA'I CHOS
KYI SKU'O, ,RTOGS PA'I CHOS KYI SKU YANG RNAM PA GNYIS TE, YE
SHES KYI RGYU

CAN DANG, BSOD NAMS KYI RGYU CAN NO, ,DE LA MA 'ONGS PA'I SKYE BO
SNYIGS MA LNGA SHAS CHE BA'I PHYIR DANG, CHOS DKON MCHOG 'DI 'DRA
BA YANG 'BRAS BU SHIN TU ZAB CING RGYA CHE BA'I PHYIR BSHAD PA'I
CHOS KYI SKU LA YID MI CHES SU DOGS NAS MCHIS LAGS SAM ZHES ZHUS
TE, MCHIS LAGS

SAM ZHES BYA BA'I TSIG NI CI SEMS CAN GANG LA LA DAG 'DI LTA BU'I
MDO SDE'I CHOS BSHAD PA LA YANG DAG PAR 'DU SHES BSKYED PAR 'GYUR
BA 'BYUNG BA DAG CES BYA BA'I TSIG GI DON DE DANG SBYAR RO, ,LNGA
BRGYA THA MA ZHES BYA BA LA BRGYA PHRAG LNGA'I TSOGS NI LNGA
BRGYA STE, BCOM LDAN 'DAS KYI BSTAN

@221B PA LNGA BRGYA PHRAG LNGA'I BAR DU GNAS ZHES GRAGS PAS DE'I
PHYIR THAM ZHES BYE BRAG TU MDZAD DE, DE'I TSE SNYIGS MA LNGA PO
DAG NI SHAS CHE BA'I PHYIR RO, ,DAM PA'I CHOS RAB TU RNAM PAR
'JIG PA NI MOS PA DANG, KLOG PA DANG, KHA TON BYED PA DANG, LUNG
NOD PA DANG, 'CHAD PA DANG,

NYAN PA DANG, SEMS PA LA SOGS PA NYAMS PA'O, ,'DI LTA BU ZHES BYA
BA NI DON ZAB CING RGYA CHE BA'O, ,MDO SDE'I TSIG CES BYA BA NI
MDO SDE BSTAN PA'I NGAG RNAMS TE, 'DI DAG GIS DON RTOGS PAR BYED,
SHES PAR BYED PA'I PHYIR RO, ,MTSAN MA TZAM YONGS SU BRJOD PA 'DI

BSHAD PA'I CHOS KYI SKU MTHA' DAG YONGS SU STON TO, ,YANG NA MDO
SDE'I TSIG DAG NI BRJOD PAR BYA BA'I THA TSIG GO, ,BSHAD PA 'DIR
NI 'DI LTA BU ZHES BYA BA NI ZAB CING RGYA CHE BA ZHES BYA BAR
SBYAR RO, ,BSHAD PA DAG LA ZHES BYA BA NI DANG PO LTAR NI BRJOD
PA RNAMS LA ZHES BYA'O, ,GNYIS PA LA

NI DON STON PA RNAMS LA ZHES BYA BA'I THA TSIG GO, ,DON LA PHYIN
CI MA LOG PAR 'DU SHES PA NI 'DIR YANG DAG PAR 'DU SHES PA YIN
GYI, SGRA JI BZHIN DU MNGON PAR ZHEN NAS 'DI YANG DAG PA'O SNYAM
DU 'DU SHES PA LA MI BYA'O, ,'DIS NI DON GRUB NA YANG DAG PA MA
YIN PA'I 'DU SHES SEL

BAR BYED DO, ,THAMS CAD DU YANG THOGS PA MED PAR MKHYEN PA'I
PHYIR 'BYUNG BAR 'GYUR BA DE DAG BCOM LDAN 'DAS KYIS MNGON SUM
DANG 'DRA BAR GZIGS NAS RAB 'BYOR GYI DOGS PA DE BSAL BA'I PHYIR
'BYUNG STE ZHES GSUNGS SO, ,SEMS DPA' CHEN PO ZHES BYA BA NI DE
DAG GI BYANG CHUB

SEMS DPA'I YON TAN YANG DAG PAR BSTAN PA'I PHYIR GSUNGS SO, ,DE
DAG KYANG BSGRUB PA JI LTA BU DANG, RGYU JI LTA BUS YANG DAG PAR
BSGRUB PA DANG, DGE BA'I BSHES GNYEN GYIS YONGS SU ZIN PA JI LTA
BU DANG LDAN PA DANG, YANG DAG PAR 'DU SHES PA JI LTA BUS 'DU
SHES SU 'GYUR

BA DE BCOM LDAN 'DAS KYIS YONGS SU STON TE, TSUL KHRIMS DANG LDAN
PA YON TAN DANG LDAN PA SHES RAB DANG LDAN PA ZHES BYA BA 'DIS NI
LHAG PA'I TSUL KHRIMS DANG, LHAG PA'I SEMS DANG, LHAG PA'I SHES
RAB DANG GO RIMS BZHIN TE, BSLAB PA GSUM BSGRUB PA DANG LDAN PAR
STON TO, ,TSUL KHRIMS

@222A *, ,DANG SHES RAB LOGS SHIG DU SMOS PA YON TAN NI 'DIR BSAM
GTAN LAS BYUNG BA BZUNG STE, BA LANG DANG GLANG ZHES BYA BA'I
TSUL DU'O, ,PHYI MA'I DUS NYON MONGS PA CAN DE LTA BU NI TSUL
KHRIMS LA SOGS PA'I YON TAN DANG LDAN PA JI LTAR 'BYUNG SNYAM PA
LA, RAB 'BYOR

ZHES BYA BA LA SOGS PA GSUNGS SO, ,BSNYEN BKUR BYAS PA NI NA BZA'
DANG ZHAL ZAS LA SOGS PAS BSNYEN BKUR BYAS PA DANG, GDUGS DANG
RGYAL MTSAN DANG BA DAN LA SOGS PAS MCHOD PA'O, ,DGE BA'I RTZA BA
BSKYED PA NI GDAMS NGAG DANG RJES SU BSTAN PA SPYI BOS BLANGS NAS
TSUL

KHRIMS LA SOGS PA YON TAN PHUN SUM TSOGS PA LA NAN TAN BYED PA'I
SGO NAS BLTA BAR BYA'O, ,DE BAS KYANG DE DAG CHES DGE BA MANG DU
STZOGS PAS BRJOD PA'I PHYIR, SANGS RGYAS 'BUM PHRAG DANG ZHES BYA
BA SMOS TE, 'DIS NI DE DAG GI RGYU YANG DAG PAR 'GRUB PA BSTAN
TO, ,DE

DAG NI DE BZHIN GSHEGS PAS MKHYEN TO ZHES BYA BA NI BSAM PA DANG
MING NGO, ,DE DAG NI DE BZHIN GSHEGS PAS GZIGS ZHES BYA BA NI LUS
SO, ,'DIS NI DGE BA'I BSHES GNYEN GYIS YONGS SU ZIN PA STON TO,
,DE YANG YANG DAG PAR ZHUGS PA RNAMS SPRO BAR BYA BA DANG, LOG
PAR ZHUGS

PA RNAMS NGO TSA BSKYED PA'I PHYIR GSUNGS SO, ,DE LTA MA YIN NA
BCOM LDAN 'DAS THAMS CAD MKHYEN PA'I PHYIR THAMS CAD MKHYEN TO
ZHES BSTAN PA DANG BYE BRAG CI ZHIG YOD PAR BSTAN PAR 'GYUR, YANG
NA DE NI DE DAG SKAL BA YOD PAR DE BSTAN PA GTZO BOR MDZAD PAR
BLTA STE, SKAL BA

YOD PAR MKHYEN ZHES BYA BA'I THA TSIG GO, ,DE'I PHYIR DE DAG GI
BSOD NAMS KYI PHUNG PO YONGS SU SDUD PAR BSTAN PA'I PHYIR SEMS
CAN DE DAG THAMS CAD NI ZHES BYA BA GSUNGS SO, ,SKYED CES BYA BA
NI BSOD NAMS 'BYUNG BA'I DUS SO, ,YONGS SU SDUD CES BYA BA NI
DGAG PA'I DUS NA DE'I BAG

CHAGS YONGS SU 'DZIN PA'O, ,'DI MTHA' DAG GIS NI YANG DAG PA MA
YIN PA'I 'DU SHES BSAL NAS YANG DAG PA'I 'DU SHES BSKYED PA LA
'DUN PA DANG SMON LAM GNYIS KYIS GNAS PAR BYA BAR BSTAN LA, GNAS
'DI'I RGYA CHE BA YONGS SU BSTAN TO, ,DE CI'I SLAD DU ZHES BYA BA
DE

@222B DAG SANGS RGYAS 'BUM PHRAG DU MA LA BSNYEN BKUR BYAS PAR
'GYUR BA JI LTAR SHES PAR BYED PA'I GTAN TSIGS YONGS SU ZHUS PA
DANG, 'DIR BYANG CHUB SEMS DPA' SEMS DPA' CHEN PO DE DAG CES BYA
BA LA SOGS PA GSUNGS SO, ,'DI NI RNAL 'BYOR LA SNYOMS PAR 'JUG
PA'I

JI LTAR BSGRUB PAR BYA BA DE YONGS SU BSTAN TO, ,ZAB PA YANG
BRJOD DO, ,NGA'O SNYAM DU BDAG YOD PAR 'DZIN PA DE NI BDAG TU 'DU
SHES PA'O, ,BDAG GI YOD PAR 'DZIN PA NI SEMS CAN DU 'DU SHES
PA'O, ,BDAG DE NYID KYI TSE JI SRID GNAS PAR YONGS SU 'DZIN PA NI
SROG TU 'DU

SHES PA'O, ,YANG DANG YANG 'GRO BA DAG TU 'GRO BAR 'DZIN PA NI
GANG ZAG TU 'DU SHES PA'O, ,GAL TE BDAG LA SOGS PA 'DU SHES MED
NA NYAN THOS LA SOGS PA BZHIN DU GZUGS LA SOGS PA CHOS SU 'DU
SHES YOD DAM SNYAM PA LA CHOS SU 'DU SHES PA MA YIN ZHES BYA BA

GSUNGS TE, DON DAM PAR CHOS GANG YANG MED PA'I PHYIR RO SNYAM DU
DGONGS PA'O, ,'O NA MED PAR 'DU SHES TE CI CHAD PAR SMRA BA RNAMS
KYI LTA BU ZHIG YOD DAM SNYAM PA LA CHOS MED PAR YANG 'DU SHES MI
'JUG CES BYA BA GSUNGS SO, ,KUN RDZOB TU MA BRTAGS NA DGA' BAR

CHOS RNAMS YOD PA'I PHYIR RE ZHIG KUN RDZOB KYI LAM LA GNAS PA
RNAMS LA CHOS MED PAR 'DU SHES PA RIGS PA DANG LDAN PA MA YIN NO,
,DON DAM PA'I YE SHES LA GNAS PA RNAMS LA YANG MA YIN TE, DE'I
TSE NA GANG ZHIG BKAG PAS CHOS MED PAR 'DU SHES 'JUG PAR 'GYUR

BA CHOS GANG YANG MI DMIGS PA'I PHYIR RO, ,DE NI CHOS SU 'DZIN PA
MED NA MED PA'I PHYIR RO, ,YUL MED PAR DGAG PAR NI GANG NA YANG
MI SRID DO, ,DE LA DPER NA RNAM PAR RIG PA TZAM DU BDEN KYANG 'DI
RNAM PAR RIG BYED TZAM NYID DO SNYAM DU RNAM PAR RTOGS NA RNAM
PAR RIG PA TZAM

NYID LA GNAS PA YIN PA DE BZHIN DU CHOS MED PA BDEN YANG CHOS MED
PAR RTOGS NA DE LA GNAS MI SRID PAS THAMS CAD MTSUNGS SO, ,GAL TE
BDAG LA SOGS PA MED NA DE DAG DER 'DU SHES MI 'JUG KYANG 'DI NI
BDAG KYANG GZUGS ZHES BYA BA LA SOGS PA'I MING TZAM DU ZAD DO

@223A *, ,SNYAM DU DE DAG MING LA MNGON PAR ZHEN PA'I 'DU SHES SU
'GYUR RO SNYAM PA LA 'DU SHES DANG ZHES BYA BA GSUNGS TE, MING NI
GZUGS KYI PHUNG POR GTOGS PA'I PHYIR GZUGS LA SOGS PA BZHIN DU
BRDZUN PA KHO NA YIN LA LDAN PA MA YIN PA YANG BTAGS PAR YOD

PA'I PHYIR RO, ,DE'I PHYIR 'DU SHES PA YANG PHYIN CI LOG TU MNGON
PAR ZHEN PA NYID DO ZHES DGONGS PA'O, ,GAL TE DE LTA NA DE'I GNAS
SKABS NA 'DU SHES THAMS CAD DANG BRAL BAS SHI BA DANG, 'GOG PA'I
SNYOMS PAR 'JUG PA'I MI BZHIN DU RNAL 'BYOR PA MED PA NYID DU
'GYUR RO SNYAM

PA LA; 'DU SHES MED PA YANG 'JUG PAR MI 'GYUR ZHES BYA BA GSUNGS
SO, ,DE'I TSE NA GANG GIS DE DAG RNAL 'BYOR PAR 'GYUR BA'I RNAL
'BYOR PA'I YE SHES YANG DAG PA'I KUN RDZOB KYI NGO BO NYID NI YOD
DO, ,DE LAS LANGS PA NA DE LAS DAG PA 'JIG RTEN PA'I YE SHES
'BYUNG NGO,,

DE LTA MA YIN NA NI DE RGYU MED PA KHO NAR 'GYUR RO, ,GAL TE RNAL
'BYOR PA'I YE SHES KUN RDZOB KYI NGO BO NYID DE SUS KHONG DU CHUD
CES GTAN TSIGS DE NYID KYIS TE, CI LTAR GANG ZAG LA BDAG MED PAR
RTOGS PA RANG RIG PAS RANG LA YOD PA'I GANG ZAG LA BDAG MED PAR
RTOGS

PA DE BZHIN DU 'DIR YANG MTSUNGS SO, ,YE SHES DANG RIG PA KUN
RDZOB TU YANG KHAS MI BLANG BA YANG MA YIN NO, ,RNAL 'BYOR PAS
RANG GI MTSAN NYID SO SOR MNGON DU BYAS NAS DE LA YOD PA'I BDAG
MED PA'I DMIGS PA MA YIN TE, DE'I TSE 'DAS PA LA SOGS PA NI MI
NYE BA DANG

MTHA' YAS PA'I PHYIR RO, ,'O NA JI LTA BU ZHE NA, RANG BZHIN MA
YIN PA RNAM PAR DPYAD PAS YUL DU 'GYUR BA'I CHOS THAMS CAD SPYIR
BDAG MED PAR BSDUS TE RNAM PAR GZHAG PA GANG YIN PA DE LA CIG CAR
DMIGS SO, ,DE DAG GI YE SHES DE YANG DON DAM PAR YUL MED PA YIN
MOD KYI

BDEN PA'I RMI LAM GYI SHES PA BZHIN DU MI SLU BAS TSAD MAR RNAM
PAR GZHAG GO, ,SPYI DER DE'I BDAG NYID KYI NGO BO YANG 'DUS PA
NYID DE DE LA DE'I DMIGS PAR BYED PA GUD NA MED DO, ,DE'I PHYIR
BDAG MED PAR GNYI GA RTOGS PA LAS NA DE DAG SANGS RGYAS 'BUM
PHRAG DU MA LA BSNYEN BKUR BYAS

@223B PAR MNGON NO, ,SANGS RGYAS RNAMS LA BSNYEN BKUR MA BYAS PA
NI MU STEGS CAN RNAMS BZHIN DU DE RTOGS MI SRID DO, ,DE NI 'KHOR
BA NA 'DRIS PA MA YIN NO SNYAM DU DGONGS PA'O, ,'DIS NI RNAL
'BYOR DU SNYOMS PAR 'JUG PAS 'DI LA JI LTAR BSGRUB PAR BYA BA
DANG, YANG DAG PAR

'DU SHES PA CI 'DRA BAS DE'I 'DU SHES SU 'GYUR BA DE YONGS SU
BSTAN LA ZAB PA YANG YONGS SU BSTAN TO, ,BDAG LA SOGS PA MED PA'I
PHYIR DE DAG BDAG LA SOGS PAR 'DU SHES PAR MA GYUR DU ZIN KYANG
TSIG GI TSOGS LA SOGS PA'I BDAG NYID LEGS PAR GSUNGS PA DANG,
NYES PAR

BSHAD PA'I MTSAN NYID CHOS DANG CHOS MA YIN PAR 'DU SHES PA GO DE
DAG LA NGES PAR 'BYUNG BA MA YIN NAM, DE LTA MA YIN TE, GAL TE
BYANG CHUB SEMS DPA' DAG DER 'DU SHES PAR MI 'GYUR NA MI RIGS PAS
BSKYED PA MU STEGS CAN GYI CHOS RNAMS SPANGS TE, BCOM LDAN 'DAS
KYIS

GSUNGS PA'I CHOS RNAMS CHUB PAR BYA BAR JI LTAR 'DUN PA BSKYED
PAR BYA SNYAM DU DOGS PA LA, DE CI'I SLAD DU ZHES ZHUS PA DANG,
LAN DU RAB 'BYOR GAL TE ZHES BYA BA GSUNGS SO, ,DGONGS PA NI 'DI
YIN TE, GCIG DANG DU MA'I RANG BZHIN DU SO SOR BRTAGS NA GZUGS LA

SOGS PA'I MTSAN NYID KYI, CHOS RNAMS MED PA JI LTA BA BZHIN DU
BSHAD PA'I CHOS KYANG DE BZHIN NO, ,GANG LA CHOS SU 'DU SHES PA
YOD PA DE NI BDAG LA SOGS PAR 'DU SHES PA YANG NGES PAR MA SPANGS
PA YIN TE, DE'I RTZA BA CHOS SU MTSAN MAR 'DZIN PA YIN PA'I PHYIR
RO, ,

CHOS SU MTSAN MAR 'DZIN PA DANG LDAN PA'I YID LA BYED PA NI DE
KHO NA YID LA BYED PA YIN PA'I PHYIR BYAMS PA LA SOGS PA DE KHO
NA YID LA BYED PA MA YIN PAS NI BDAG TU LTA BA SPONG BA MA YIN
NO, ,DE NYID KYI PHYIR THEG PA NI GCIG PU STE, 'DI LTA STE THEG
PA CHEN PO'O ZHES GSUNGS SO, ,

GZHAN YANG BYANG CHUB SEMS DPA' CHOS SU 'DU SHES PA DE NI NGES
PAR MTHONG BA'I LAM MA SKYES PA YIN NA DE LTA BU GANG YIN PA DES
JI LTAR BDAG LA SOGS PAR 'DU SHES PA SPONG BAR 'GYUR TE, DE NI
MTHONG BA'I LAM GYIS SPANG BAR BYA BA YIN PA'I PHYIR RO, ,DE'I
PHYIR DE MTHA' DAG LA BRTAGS

@224A *, ,NAS; DE NYID DE DAG GI BDAG TU 'DZIN PAR 'GYUR ZHES
GSUNGS SO, ,DE NI DE'I RGYU YIN PA'I PHYIR DANG, DE'I BAG LA NYAL
MA SPANGS PA'I PHYIR RO SNYAM DU DGONGS PA'O, ,DE LTA MA YIN NA
DE NYID RNAM PA THA DAD PA'I PHYIR JI LTAR CHOS SU 'DU SHES PA
NYID

BDAG TU 'DZIN PAR 'GYUR, CHOS RNAMS NI 'DIR RIGS PAS BSKYED PA'I
LUNG GI MTSAN NYID DU 'DOD DO, ,DE LAS BZLOG PA NI CHOS MA YIN PA
DAG GO, ,GAL TE DE LTA NA MDO DE DANG DE LAS BCOM LDAN 'DAS KYIS
BYANG CHUB SEMS DPA' RNAMS LA DAM PA'I CHOS YONGS SU GZUNG

BAR BSTAN PAR JI LTAR 'GYUR SNYAM PA LA BRTAGS NAS DE CI'I SLAD
DU ZHES ZHUS PA DANG LAN DU, RAB 'BYOR ZHES BYA BA LA SOGS PA
GSUNGS SO, ,LOG PAR GZUNG BAR MI BYA STE ZHES BYA BA NI LAM LOG
PAS PHYIN CI LOG TU MNGON PAR ZHEN PA'I MTSAN NYID KYIS GZUNG BAR
MI BYA STE,

BDEN NO SNYAM DU MNGON PAR ZHEN PAR MI BYA BA'O ZHES BYA BA'I THA
TSIG GO, ,DGONGS PA BSGRUB PA'I DON DU GZINGS LTA BUR GSUNGS PA'I
MTSAN NYID GZUNG BA DGAG PA NI MA YIN NO SNYAM DU DGONGS PA'O,
,DE BAS NA ZHES BYA BA LA SOGS PAS NI DON DE NYID KYI TSIG GZHAN
DANG SBYAR RO, ,GANG

GI PHYIR CHOS DANG CHOS MA YIN PA THAMS CAD LA BDEN NO SNYAM DU
MNGON PAR ZHEN PA DE LOG PAR MNGON PAR ZHEN PA YIN PA'I PHYIR
RIGS PAS BSKYED PA LUNG GI TSOGS GANG DAG 'KHOR BA'I RGYA MTSO
LAS BSGRAL BA'I PHYIR GSUNGS PA GZINGS LTA BU DE DAG KYANG PHA
ROL TU PHYIN NAS MI DGOS PA'I PHYIR

SPANG BAR BYA NA, MU STEGS CAN LTA BU CHOS MA YIN PA MI RIGS PAS
BSKYED PA DE DAG LTA SMOS KYANG CI DGOS PA, DE DAG LA NI DGOS
PA'I PHYIR BRTEN PA YANG NGAS MA GNANG NGO ZHES DE BZHIN GSHEGS
PA DE SKAD GSUNGS SO, ,DE LA MA YIN TE, GAL TE CHOS DANG CHOS MA
YIN PA LA SOGS

PA BDEN PA'I NGO BOR GYUR NA, DE'I TSE DE LA MNGON PAR ZHEN PA
DON DAM PAR YUL YIN PA'I PHYIR 'KHOR BA'I PHA ROL TU PHYIN PA
RNAMS LA YANG RIGS PA'I NGO BO KHO NAR 'GYUR NA, CI'I PHYIR DE
BZHIN GSHEGS PA DE DAG DE 'GOG PAR MDZAD ZHES BYA BA NI BSDUS
PA'I DON YIN NO, ,DE

@224B SKAD DU 'PHAGS PA DKON MCHOG ZA MA TOG GI MDO LAS KYANG,
BTZUN PA RAB 'BYOR CHOS KYI RNAM GRANGS GZINGS LTA BUR SHES PA
RNAMS KYIS CHOS NYID KYANG SPANG BAR BYA NA, CHOS MA YIN PA RNAMS
LTA SMOS KYANG CI DGOS TE, CHOS GANG SPONG BAR BYED PA DE NI CHOS
KYANG MA YIN PA YANG MA YIN NO, ,

ZHES BCOM LDAN 'DAS KYIS GSUNGS SO ZHES BSHAD DO, ,MDO LA SOGS
PA'I CHOS KYI RNAM GRANGS GANG LA GZINGS LTA BU YOD PA DE LA DE
SKAD CES BYA'O, ,CHOS RNAMS KYANG ZHES BYA BA DE NI MTSON PA STE,
DES NA GZUGS LA SOGS PA DANG LAM GYI MTSAN NYID KYI CHOS RNAMS
GZUNG NGO, ,

CHOS MA YIN PA RNAMS ZHES BYA BA YANG MTSON PA KHO NA STE, DES NI
GANG DAG GRAGS PA DANG 'GAL BAR STON PA CHOS MA YIN PA'I NGO BO
BDAG LA SOGS PA GZHAN DAG GIS YONGS SU BRTAGS PA DE DAG KYANG
GZUNG NGO, ,YANG NA GANG BRJOD PAR BYA BA DANG BCAS PA CHOS DANG
CHOS MA YIN PA DAG SMOS

PA'I PHYIR THAMS CAD BSDUS PA DE NYES PA MED DO, ,'DIS NI G-YENG
BA TSAR BCAD NAS 'DIR JI LTAR SEMS RAB TU GZUNG BAR BYA BA DE
BSTAN TO, ,GAL TE CHOS LA SOGS PA THAMS CAD DON DAM PAR BRDZUN
PA'I RANG BZHIN YIN NA DE'I TSE MNGON PAR RDZOGS PAR SANGS RGYAS
NAS BCOM

LDAN 'DAS KYIS CHOS THAMS CAD BSTAN TO ZHES BYA BA DE YANG BRDZUN
PA NYID DU 'GYUR TE, DE'I PHYIR BYANG CHUB SEMS DPA' DE BZHIN
GSHEGS PA'I YE SHES KYI RGYU CAN RTOGS PA'I CHOS KYI SKU THOB PAR
BYA BA'I PHYIR 'DUN PAR MI BYA'O SNYAM PA DE LA BRTAGS NAS YE
SHES KYI RGYU CAN GYI CHOS KYI SKU

THOB PAR 'DUN PA BSKYED PA'I PHYIR RAB 'BYOR 'DI JI SNYAM DU SEMS
ZHES BYA BA GSUNGS SO, ,'DIS NI DON GYIS NA DON DAM PAR NI BLA NA
MED PA YANG DAG PAR BYANG CHUB PA LA MNGON PAR RDZOGS PAR BYANG
CHUB PAR 'DZIN PA YANG MI MTHUN PA'I PHYOGS SU YONGS SU STON LA
YANG DAG PA'I

KUN RDZOB KYI NGO BOR NI DE BZHIN GSHEGS PA'I YE SHES KYI CHOS
KYI SKU YE SHES KYI RGYU CAN THOB PAR BYA BAR 'DUN PA DANG SMON
LAM GDAB PA YANG STON TO, ,BLA NA MED PA YANG DAG PAR RDZOGS PA'I
BYANG CHUB CES BYA BA MTSAN MA TZAM YONGS SU BRJOD PAS NYAN THOS
DANG RANG SANGS RGYAS LA SOGS PA'I RTOGS PA'I BYE

@225A *, ,BRAG GIS THA DAD PA YE SHES KYI RGYU CAN RTOGS PA'I SKU
YANG YONGS SU STON PAR BYED DE, NYAN THOS LA SOGS PA'I YON TAN
DAG KYANG BYANG CHUB SEMS DPAS RTOGS PAR BYA BA NYID DO, ,DE LTA
MA YIN NA THAMS CAD MKHYEN PA'I GO 'PHANG 'THOB PAR JI LTAR
'GYUR,

KUN RDZOB KYI NGO BOR NI 'DI LTA STE, RDZOGS PA'I BYANG CHUB
DANG, RDZOGS PAR SANGS RGYAS PAR BYA BA DANG, BSTAN PAR BYA BA
DANG, BSTAN PA LA SOGS PA RNAM GRANGS SU THAMS CAD YOD DO, ,BCOM
LDAN 'DAS KYIS DGONGS PA GANG GIS DON DAM PA LA DGONGS TE, THAMS
CAD BRDZUN PA

KHO NA'O ZHES GSUNGS PA DES NA, RMAS PA LAS DGONGS PA BZUNG NAS
GNAS BRTAN 'PHAGS PA RAB 'BYOR GYIS, BDAG GIS BCOM LDAN 'DAS KYIS
GSUNGS PA'I DON 'TSAL BA LTAR NA ZHES BYA BA GSOL TO, ,BDAG GIS
'TSAL BA LTAR ZHES BYA BA NI DGONGS PA RNAM PAR 'GREL

PA'O; ,CI'I PHYIR MNGON PAR RDZOGS PAR SANGS RGYAS PA YANG MED
LA, CHOS BSTAN PA YANG MED SNYAM PA LA, DE CI'I SLAD DU ZHE NA
ZHES BYA BA GSOL TO, ,GZUNG DU MA MCHIS ZHES BYA BA NI DON DAM
PAR RNAM PAR MI RTOG PA'I YE SHES KYI SPYOD YUL DU YANG MA YIN
PA'I PHYIR TE, SNGAR JI SKAD

BSHAD PA BZHIN NO, ,BRJOD DU MA MCHIS ZHES BYA BA NI SGRA'I YUL
YANG MA YIN PA'I PHYIR TE, SGRA THAMS CAD KYI SPYOD YUL NI SGRO
BTAGS PA SPYI TZAM YIN PA'I PHYIR LA, SPYI YANG DNGOS PO MED PA'I
PHYIR RO, ,'DI GNYIS NI MNGON PAR RDZOGS PAR SANGS RGYAS PA MED
PA DANG, CHOS BSTAN

PA MED PA'I GTAN TSIGS SU GSUNGS PA STE GO RIMS BZHIN NO, ,GAL TE
DNGOS PO THAMS CAD GZUNG DU MED CING BRJOD DU MED PA YIN DU ZIN
KYANG, 'ON KYANG RANG GI MTSAN NYID 'DZIN PA'I PHYIR DON DAM PAR
CHOS KYI NGO BO NYID GNAS PA KHO NA'O SNYAM PA LA, DE NI CHOS
KYANG MA LAGS ZHES BYA BA GSOL

TO; ,DNGOS PO THAMS CAD DON DAM PAR RANG BZHIN GYIS MYA NGAN LAS
'DAS PA'I RANG GI MTSAN NYID 'DZIN MI SRID PA'I PHYIR RO, ,GAL TE
DE LTA NA GO BCOM LDAN 'DAS KYIS MED PA MNGON PAR RDZOGS PAR
SANGS RGYAS PA LTA SNYAM PA LA, CHOS MA MCHIS PA YANG MA LAGS

@225B ZHES BYA BA GSOL TO, ,DE NI MED PA DGAG PA'I NGO BO YIN NO,
,'DIS NI RNAL 'BYOR DU SNYOMS PAR 'JUG PA DE BSTAN TE, SGRO BTAGS
DANG, SKUR BA'I MTHA' YANG BKAG GO, ,DE CI'I SLAD DU ZHES 'DIR
'THAD PA YONGS SU ZHUS PA DANG, 'DIR LAN DU 'DUS MA BYAS KYIS RAB
TU PHYE

BA'I PHYIR RO ZHES BYA BA SMRAS SO, ,'DUS MA BYAS NI CHOS RNAMS
KYI DON DAM PA'I RANG BZHIN NO, ,DE YANG RIGS PAS DPYAD NA SKYE
BA MED PA MTSAN NYID KHO NA LA GNAS TE, SNGAR JI SKAD DPYAD PA
BZHIN NO, ,BCOM LDAN 'DAS KYIS SANGS RGYAS KYI YANG DAG PAR SDUD
PA LAS BSHAD PA, KUN

DGA' BO CHOS KYI SKYE BA MED PA DANG, 'JIG PA MED PA DANG, GNAS
PA MED PA DANG, GZHAN DU 'GYUR BA MED PA GANG YIN PA DE NI 'PHAGS
PA'I BDEN PA ZHES BYA'O, ,KUN DGA' BO DE BZHIN GSHEGS PAS 'DI LA
DGONGS NAS 'PHAGS PA NYAN THOS RNAMS NI 'DUS MA BYAS KYIS RAB TU
PHYE

BA'O ZHES STON TO ZHES JI SKAD GSUNGS PA LTA BU'O, ,'DI NI DE
BZHIN GSHEGS PA RNAMS BYUNG YANG RUNG MA BYUNG YANG RUNG RTAG PAR
DE BZHIN DU YOD PA DANG, 'GYUR BA MED PA'I PHYIR 'DUS MA BYAS SO,
,DE RTOGS PA'I PHYIR 'PHAGS PA'I GANG ZAG RNAMS DES RAB TU PHYE
BA STE, 'PHAGS

PA RNAMS NI CHOS KYI DE KHO NA RTOGS PAS RAB TU PHYE BA'I PHYIR
RO, ,GZHAN DE KHO NA'I NGO BOR MI RIGS PA'I PHYIR RO, ,'DUS MA
BYAS DE NI MED PAR DGAG PA'I NGO BOR MED PA MA YIN TE, DE NI
DNGOS PO'I RANG BZHIN GYI NGO BO YIN PA'I PHYIR RO, ,DE LTA MA
GYIN NA NI 'PHAGS PA DAG GIS

DNGOS PO'I RANG BZHIN MA RTOGS PAR 'GYUR, DE MA YIN PA'I NGO BO
GZHAN RTOGS PA'I PHYIR RO, ,DE NI DNGOS POR 'DZIN PA MED NA MED
PA'I PHYIR DNGOS POR 'DZIN PA KHO NAR THAL BAR 'GYUR RO, ,DE'I
PHYIR 'PHAGS PA DGONGS PA NGES PAR 'GREL PA LA SOGS PA'I MDO LAS
DE KHO NA NI

DNGOS PO LAS DON GZHAN MA YIN NO ZHES GSUNGS TE, JI SKAD NYES PA
BRJOD PAR THAL BAR 'GYUR RO, ,DE NI DON DAM PAR DNGOS PO'I NGO
BOR YOD PA MA YIN TE, DNGOS PO'I NGO BO NYID GANG YANG MA GRUB
PA'I PHYIR RO, ,DNGOS PO'I NGO BO NYID LTAR 'DUS BYAS NYID DU
THAL BAR 'GYUR RO, ,

@226A *, ,DE'I PHYIR DE NI MED PA LAS CHOS RNAMS LA YOD PA'I
PHYIR DE KHO NA MA YIN PA'I NGO BOR 'GYUR RO, ,DE NI DNGOS PO'I
RANG BZHIN GYI NGO BO BZHIN DU THAMS CAD KYIS KYANG RTOGS PAR
THAL BAR 'GYUR RO, ,KUN NAS NYON MONGS PA'I RGYU NYID DU THAL BAR
'GYUR BA YANG BZLOG PA

DKA'O, ,DE NYID KYI PHYIR 'PHAGS PA DGONGS PA NGES PAR 'GREL PA
LA SOGS PA DE DAG NYID LAS DE KHO NA'I DNGOS PO LAS DON GZHAN MA
YIN NO ZHES GSUNGS SO, ,DE LTA BAS NA DON DAM PAR CHOS KYANG MA
LAGS CHOS MA MCHIS PA YANG MA LAGS ZHES GSOL TO, ,'DIS NI DNGOS
PO DANG,

DNGOS PO MED PA DANG, YOD PA DANG, MED PA LA SOGS PA DGAG PA'I
NGO BO BSTAN TO, ,'DIS NI G-YENG BA TSAR GCOD PA DE YANG BSTAN
TO, ,'DI THAMS CAD KYIS NI GNAS PA 'DI'I ZAB PA NYID KYANG BSTAN
TO, ,GAL TE BCOM LDAN 'DAS KYIS MNGON PAR RDZOGS PAR SANGS RGYAS

PA'AM; CHOS BSTAN PA'I CHOS GANG YANG MED NA BYANG CHUB SEMS DPA'
BSOD NAMS KYI RGYU CAN GYI CHOS KYI SKU THOB PAR 'DOD PAS DAM
PA'I CHOS YONGS SU GZUNG BA LA JI LTAR 'JUG PAR BYA SNYAM PA LA
BRTAGS NAS BSOD NAMS KYI RGYU CAN GYI CHOS KYI SKU THOB PAR 'DUN
PA BSKYED PA'I PHYIR RO, ,RAB

'BYOR 'DI JI SNYAM DU SEMS ZHES BYA BA GSUNGS SO, ,DE LA RIN PO
CHE SNA BDUN NI GSER DANG, DNGUL DANG, SHEL DANG, BEE d'URYA
DANG, RDO'I SNYING PO DANG, SPUG DANG, MU TIG DMAR PO'O, ,'PHAGS
PA DAM PA'I CHOS PADMA DKAR PO LAS BYUNG BA RNAMS SO, ,GLING BZHI
LA SOGS PA

STONG LA STONG GI 'JIG RTEN GYI KHAMS SO, ,DE STONG LA STONG
GNYIS SO, ,DE STONG LA STONG GSUM GYI STONG CHEN PO'I 'JIG RTEN
GYI KHAMS SO, ,GZHI DE LAS ZHES BYA BA NI RIN PO CHE SBYIN PA'I
GZHI DE LAS BSOD NAMS 'DI 'BYUNG BA STE, DE'I RGYU LAS BYUNG ZHES
BYA BA'I THA TSIG GO, ,BSOD NAMS NI SEMS

PA DGE BA THAMS CAD DANG, DES BSKYED PA'I BAG CHAGS TE, DE'I
PHUNG PO NI TSOGS SO, ,'BRAS BU MANG BA'I PHYIR DE YANG MANG NGO,
,MANG DU ZHES BYA BA NI BYE BRAG GO, ,MANG ZHES LAN GNYIS BRJOD
PAS NI RAB TU MANG PO ZHES BSNYAD PA'O, ,GAL TE DON DAM PAR THAMS
CAD MA SKYES NA, JI LTAR GZHI DE

@226B LAS BSOD NAMS KYI PHUNG PO SKYES SNYAM DU SEMS PA LA DE
CI'I SLAD DU ZHE NA ZHES GSOL NAS, BDAG NYID KYI DGONGS PA RIG
STE, LAN DU PHUNG PO MA MCHIS PA'I SLAD DU STE ZHES BYA BA GSOL
TO, ,DON DAM PAR ZHES BYA BA LHAG MA'O, ,PHUNG PO RNAMS NI BRTAGS
PAR YOD PA'I PHYIR BSOD NAMS KYI

PHUNG PO DNGOS POR GYUR PA MED DO, ,BSOD NAMS KYANG BAG CHAGS KYI
NGO BO GNAS SKABS KYI BYE BRAG LA BRTAGS PA'O, ,SEMS DPA' YANG
DNGOS PO RNAMS NI G-YO BA MED PAS MNGON PAR 'DU BYED PA'I RNAM
PAS MI 'JUG PA'I PHYIR BTAGS PA'I YOD PA KHO NA'O, ,GCIG DANG DU
MA'I NGO BOS SO SOR

BRTAGS NA YANG BRDZUN PA'I NGO BO KHO NA'O, ,DE LTA BAS NA DON
DAM PAR NI BSOD NAMS KYI PHUNG PO MED DO, ,'DIS NI RNAL 'BYOR LA
SNYOMS PAR 'JUG PA YONGS SU BSTAN TO, ,SGRO BTAGS PA'I MTHA' YANG
BKAG GO, ,KUN RDZOB TU NI BSOD NAMS KYI PHUNG PO GNAS PA NYID DE,
DE LTA

BAS NA, DE BZHIN GSHEGS PAS BSOD NAMS KYI PHUNG PO ZHES BYA'O
ZHES GSUNGS SO, ,DE LTA MA YIN TE, GAL TE BSOD NAMS KYI PHUNG PO
DE DON DAM PAR YOD PAR GYUR NA DON DAM PA NI TSIG GI SPYOD YUL MA
YIN PA'I PHYIR DE BRJOD PAR MI 'GYUR RO, ,MA GSUNGS KYANG DE LTAR
SHES

PAS BRJOD PA DON MED PA NYID DU 'GYUR BA ZHIG NA GANG GI PHYIR
GSUNGS PA DE'I PHYIR KUN RDZOB KHO NA ZHES BYA BAR SHES SO, ,'DIS
NI SKUR PA 'DEBS PA'I MTHA' BKAG PA BSTAN TO, ,DE LTAR 'PHAGS PA
RAB 'BYOR GYIS MTHA' GNYIS BKAG STE, DE'I 'OG TU 'KHOR RNAMS CHOS
RGYA

CHEN PO NYAN PA'I 'OS SU GYUR PA DANG, DES KYANG BSOD NAMS CHES
MANG BAR BRJOD PA'I PHYIR BCOM LDAN 'DAS KYIS, RAB 'BYOR GANG GIS
ZHES BYA BA LA SOGS PA BKA' STZAL TO, ,'DIS NI DE BZHIN GSHEGS PA
RNAMS KYIS RTOGS PA'I CHOS KYI SKU BSOD NAMS KYI RGYU CAN DE
BSHAD

PA'I CHOS KYI SKU LAS NGES PAR 'BYUNG BAS RE ZHIG DE LAS, TSIG
BZHI PA'I TSIGS SU BCAD PA TZAM BSTAN NA YANG DE LTAR BSOD NAMS
KYI SKYE MCHED DU GYUR PA YIN NA DE BZHIN GSHEGS PA RNAMS KYIS
RTOGS PA'I CHOS KYI SKU BSOD NAMS KYI RGYU CAN DE LTA SMOS KYANG
CI DGOS ZHES DE SKAD STON TO, ,

@227A *, ,'DI NI TSIG GI DON MA MCHIS MOD KYI SHUGS KYIS RTOGS
PAS DON 'DI NYES PA MED DO, ,DES NA DON DAM PAR CHOS BSTAN PA'AM,
MNGON PAR RDZOGS PAR SANGS RGYAS PA YANG MED DU ZIN KYANG KUN
RDZOB TU BSOD NAMS KYI SKU BSTAN PA YOD PA'I PHYIR BYANG CHUB

SEMS DPA' BSOD NAMS THOB PAR BYA BA'I PHYIR 'JUG PAR BYA'O SNYAM
DU DGONGS PA'O, ,BSOD NAMS KHYAD ZHUGS PAR BSTAN PA 'DIS NI 'DI'I
RGYA CHE BA BSTAN TO, ,DE BSKYED PAR 'DUN PA DANG, SMON LAM 'DEBS
PA YANG BSTAN TO, ,TSIGS SU BCAD PA RTZA BA DRUG PA

YANG YOD PAS TSIG BZHI PA ZHES BYE BRAG TU MDZAD DO, ,TSIGS SU
BCAD PA ZHES BYA BA 'DI BRTZON PA MA YIN GYI TSIG RKYANG PA LAS
RTZA BA BZHI'I TSIGS SU BCAD PA'I TSIG TZAM YANG BZUNG NGO,
,BZUNG NAS ZHES BYA BA NI KHA TON TU BYAS PA'O, ,'CHAD CES BYA BA
NI TSIG GO, ,YANG DAG

PAR STON ZHES BYA BA NI DON TO, ,GRANGS MED CES BYA BA NI RAB TU
MED PA'I PHYIR RO, ,DPAG TU MED CES BYA BA NI DPE'I YUL MA YIN
PA'I PHYIR RO, ,'DIS NI DON GYIS NA BSOD NAMS MI SKYED PA MI
MTHUN PA'I PHYOGS RAB TU SEL TO, ,BSOD NAMS ZHES MTSAN TZAM ZHIG
BRJOD PAS

NI DE BZHIN GSHEGS PA'I BSOD NAMS KYI TSOGS MTHA' DAG STON TO,
,'DI CI YID CHES PAR BYA BAR ZAD DAM, 'ON TE RIGS PAS SHES PAR
BYA BA YANG YIN SNYAM DU SEMS SHING, DE CI'I SLAD DU ZHES ZHUS PA
DANG, 'DIR RAB 'BYOR DE BZHIN GSHEGS PA DGRA BCOM PA

YANG DAG PAR RDZOGS PA'I SANGS RGYAS RNAMS KYI BLA NA MED PA YANG
DAG PAR RDZOGS PA'I BYANG CHUB NI 'DI LAS BYUNG STE ZHES RIGS PA
BKA' STZAL TO, ,'DI SNYAM DU BSOD NAMS CHES ZHES BYA BA DE YANG
'BRAS BU CHE BA'I PHYIR BSOD NAMS CHE BA YIN GYI, DE LA LUS MED
PA'I PHYIR RANG GI NGO BOS NI

MA YIN GYI, RIN PO CHE LAS BYUNG BA'I BSOD NAMS DE NI LONGS SPYOD
CHEN PO LA SOGS PA 'KHOR BA'I 'BRAS BU PHAL PA 'THOB STE, SHES
RAB KYIS ZIN NA SBYIN PA LA SOGS PA BYANG CHUB CHEN PO'I 'BRAS BU
'THOB KYI DE DAG NYI TSES NI MA YIN NO, ,CHOS KYI SBYIN PAS NI DE
BZHIN GSHEGS

@227B PA'I GO 'PHANG DPE MED CING ZAD MI SHES PA THOB PAS CI'I
PHYIR CHEN PO NYID DU MI MNGON, JI LTAR CHOS KYIS PHAN BTAGS PAR
'GYUR BA LTAR RIN PO CHE RNAMS KYIS NI GZHAN LA SHIN TU PHAN
'DOGS PAR MI 'GYUR TE, 'DI LTAR GZHAN DAG LA RAB TU BSTAN PA'I
RIM GYIS CHOS 'DI LAS

MYUR BA KHO NAR SANGS RGYAS NYID KYI GO 'PHANG 'THOB PAR 'GYUR
GYI RIN PO CHE RNAMS LAS NI MA YIN NO, ,DE LTA BAS NA GZHAN DAG
LA PHAN 'DOGS PA'I MCHOG TU GYUR PAS RIN PO CHE SBYIN PA LAS CHOS
KYI SBYIN PA KHYAD PAR DU 'PHAGS SO SNYAM DU DGONGS PA YIN NO,
,'DI LAS 'BYUNG ZHES BYA

BA NI YANG DAG PAR GRUB PA STE, SPYAD PA BCU RNAMS LA BRTEN NAS
DE'I 'OG TU GCIG NAS GCIG TU BRGYUD DE THOB CES BYA BA'I THA TSIG
GO, ,SPYAD PA BCU PO DE DAG NI YI GER 'DRI BA DANG, MCHOD PA
DANG, SBYIN PA DANG, BKLAG PA DANG, MNYAN PA DANG, GZUNG BA DANG,
LUNG PHOG

PA DANG, KHA TON DU BYA BA DANG, BSAM PA DANG, BSGOM PA'O, ,SANGS
RGYAS BCOM LDAN 'DAS RNAMS KYANG 'DI LAS SKYES SO ZHES BYA BA NI
KUN RDZOB TU SANGS RGYAS RNAMS DE LA BRTEN NAS BTAGS ZHES BYA
BA'I THA TSIG GO, ,DON DAM PAR NI BYANG CHUB DANG, SANGS RGYAS
RNAMS THA DAD PA

MED DO, ,BSOD NAMS KHYAD PAR DU 'PHAGS PAR BSTAN PA 'DIS NI DE
BSKYED BAR 'DUN PA DANG, SMON LAM GYIS GNAS PAR BYA BA BSTAN PA
YIN NO, ,GAL TE DON DAM PAR CHOS THAMS CAD MA SKYES PA KHO NA YIN
NA DE'I TSE SANGS RGYAS KYI CHOS THAMS CAD KYANG MA SKYES PA KHO
NAR 'GYUR NA JI LTAR BLA

NA MED PA YANG DAG PAR RDZOGS PA'I BYANG CHUB 'DI LAS 'BYUNG,
SANGS RGYAS RNAMS NI BYANG CHUB DANG THA DAD PA MED DO SNYAM DU
SEMS SHING, DE CI'I SLAD DU ZHES ZHUS PA DANG, 'DIR LAN DU SANGS
RGYAS KYI CHOS RNAMS ZHES BYA BA GSUNGS SO, ,SANGS RGYAS SU GDAGS
PA'I RGYU CAN BLA NA MED

PA YANG DAG PAR RDZOGS PA'I BYANG CHUB LA SOGS PA'I MTSAN NYID
KYI CHOS RNAMS NI SANGS RGYAS KYI CHOS RNAMS SO, ,DE'I PHYIR
SANGS RGYAS RNAMS NI DON DAM PAR BYANG CHUB DANG THA DAD PA MED
MED KYI, DE GDAGS PA'I RGYUR GYUR PAS SANGS RGYAS RNAMS NI 'DI
LAS SKYES PAR GSUNGS SO ZHES

@228A *, ,DGONGS PA'O, ,DE DAG KYANG DON DAM PAR MA SKYES PA'I
PHYIR SANGS RGYAS KYI CHOS RNAMS MED KYANG KUN RDZOB LA BRTEN NAS
DE BZHIN GSHEGS PA RNAMS KYI BLA NA MED PA YANG DAG PAR RDZOGS
PA'I BYANG CHUB NI 'DI LAS BYUNG ZHES BYA BA LA SOGS PA DE BZHIN
GSHEGS PAS

GSUNGS TE, DON DAM PAR NI MA YIN NO, ,DE NYID KYI PHYIR PHYOGS
GZHAN DE DANG DE LAS SANGS RGYAS KYI CHOS RNAMS ZHES BYA BA'I DON
DAM PAR NI BRJOD PAR MI NUS TE, DE SO SO RANG GI RIG PAR BYA BA
YIN PAS BRJOD DU MED PA'I PHYIR RO SNYAM DU DGONGS PA'O, ,'DIS NI
RNAL 'BYOR DU SNYOMS PAR

'JUG PA DANG, RNAM PAR G-YENG BA TSAR BCAD PA BSTAN TE, ZAB PA
YANG BSTAN TO, ,'DIR LA LA DAG NA RE CHOS KYI SKU THA DAD PA MED
PA'I PHYIR SKU THA DAD PA RNAM PA GSUM PO 'DI JI LTAR 'GYUR, 'ON
TE CHOS KYI SKU THOB PAR 'GYUR BA DANG, CHOS KYI SKU'I RGYU MTHUN
PA YIN PAS BSOD NAMS KYI RANG BZHIN

DANG; BSHAD PA'I RANG BZHIN NI BRTAGS PA'I SGO NAS CHOS KYI SKU'O
ZHES BYA'O ZHE NA, DE LTA NA NI GZUGS KYI SKU YANG DE 'THOB PA'I
RGYU MTHUN PA'I PHYIR DANG DE 'THOB PA'I RGYU YIN PA'I PHYIR CHOS
KYI SKUR 'GYUR RO ZHES ZER RO, ,DE NI BDEN PA MA YIN TE, SANGS
RGYAS BCOM LDAN 'DAS

RNAMS KYI CHOS KYI SKU NI YONGS SU DAG PA'I YE SHES KYI RANG
BZHIN DANG, DE'I SPYI'I CHOS NYID GANG YIN PA DE LA RNAM PAR
GZHAG GO, ,'DI NI 'DI'I RNAM PAR SMIN PA'I DBYE BA YANG MA YIN PA
BSHAD PA DANG BSOD NAMS DAG LA BTAGS NAS 'DIR CHOS ZHES BSTAN PA
YANG MA YIN NO, ,'O NA

JI LTA BU ZHE NA, DNGOS PO KHO NA STE, CHOS STON TO, ,CHOS STZOGS
SO ZHES BYA BA LA SOGS PA BDAG NYID KYIS DE LTAR GRAGS PA'I PHYIR
RO, ,GANG YANG RANG DANG SPYI'I MTSAN NYID 'DZIN PAS CHOS RNAMS
SO ZHES BSTAN PA DE NI DNGOS PO THAMS CAD DANG THUN MONG YIN PAS
GZUGS KYI SKU NI DE BZHIN

GSHEGS PAR MA BSTAN TE, SHES PAR BYED PA MA YIN PA'I PHYIR RO,
,BTAGS NAS BSTAN DU ZIN KYANG GZUGS KYI SKU NI CHOS KYI SKUR THAL
BAR MI 'GYUR TE, DE NI BSOD NAMS KYIS RGYU MTHUN PA YIN PA'I
PHYIR RO, ,DE SKAD DU, MDOR NA RGYAL BA'I CHOS SKU NI, ,YE SHES
TSOGS

@228B LAS BYUNG BA STE, ,SANGS RGYAS RNAMS KYI GZUGS SKU NI,
,BSOD NAMS TSOGS LAS BYUNG BA'O, ,ZHES BSHAD DO, ,DE'I PHYIR YE
SHES KYI TSOGS KHO NA STE THOB PA'I RGYU YIN PA'I PHYIR GZUGS KYI
SKUS NI DE 'THOB PAR 'GYUR BA MI SRID DE, DE'I GDAGS PA'I RGYU
MED PAS GZUGS KYI SKU LA CHOS

KYI SKU ZHES MI BYA'O, ,BSHAD PA'I SKU NI YANG DAG PA'I YE SHES
KYI 'BRAS BU YIN LA, BSOD NAMS KYI SKU TSOGS KYI MTSAN NYID KYANG
DE 'THOB PA'I RGYU YIN PAS BTAGS NAS CHOS KYI TSOGS ZHES BSTAN
PAR RIGS PA NYID DE MANG DU NI MI DGOS SO, ,KLAN KA NGAN PA GZHAN
NI SHES RAB CAN DAG GIS RIGS

SAM MI RIGS 'BYED PAR 'GYUR GRANG SNYAM DU STE TSIG MANGS KYIS
DOGS NAS MA BRIS SO, ,CHOS KYI SKU THOB PAR 'DUN PA'I GNAS BSHAD
ZIN TO, ,'DI MAN CHAD GNAS BCU GNYIS NI MI MTHUN PA RNAM PA BCU
GNYIS KYI GNYEN POR GO RIMS BZHIN DU RIG PAR BYA'O, ,MI MTHUN

PA RNAM PA BCU GNYIS PO DE DAG NI MNGON PA'I NGA RGYAL DANG,
MNGON PA'I NGA RGYAL MED KYANG THOS PA NYUNG BA DANG, THOS PA
MANG BA YANG DMIGS PA CHUNG NGU YID LA BYED PA BSGOM PA DANG,
DMIGS PA CHUNG NGU MA YIN PA YID LA BYED PA BSGOMS KYANG SEMS CAN
YAL BAR 'DOR BA DANG, DE YAL

BAR MI 'DOR YANG PHYI'I BSTAN BCOS LA RJES SU CHAGS TE 'JUG PA
DANG, DER MI 'JUG KYANG DNGOS PO'I MTSAN MA ZIL GYIS MNAN PA LA
THABS MI MKHAS PA DANG, DE LA THABS MKHAS KYANG BSOD NAMS KYI
TSOGS MA BSAGS PA DANG, BSOD NAMS KYI TSOGS BSAGS KYANG LE LO
DANG

RNYED PA DANG BKUR STIS BSOD SNYOMS NYAMS SU MYONG BAR BYED PA
DANG, DE NYAMS SU MYONG BAR MI BYED KYANG SDUG BSNGAL MI BZOD PA
DANG, SDUG BSNGAL LA JI MI SNYAM YANG YE SHES KYI TSOGS MA BSAGS
PA DANG, YE SHES KYI TSOGS BSAGS KYANG BDAG TU RAB TU 'DZIN PA
DANG,

BDAG TU RAB TU 'DZIN PA MED KYANG GDAMS NGAG DANG MI LDAN PA'O,
,DE LA BCOM LDAN 'DAS KYIS GANG ZAG DANG CHOS RNAMS LA BDAG MED
PA RGYA CHER BSTAN KYANG, GANG THOG MA MED PA'I DUS NAS BDAG TU
MNGON PAR ZHEN PA BRTAN POR BSAGS PA'I STOBS KYIS 'DI SNYAM DU
GAL TE SU SEMS CAN

@229A *, ,LA SOGS PAR 'DU SHES 'JUG PA DE BYANG CHUB SEMS DPA'
ZHES MI BYA NA, DE LTA NA GO JI LTAR BCOM LDAN 'DAS KYIS 'DI SKAD
DU NGA DE'I TSE DE'I DUS NA RGYAL PO DPA' BAS BYIN ZHES BYA BAR
GYUR TO, NGAS KHYED RNAMS LA CHOS BSTAN PAR BYA'O ZHES BYA BA LA
SOGS PAR

'GYUR, SEMS CAN LA SOGS PAR 'DU SHES PA MED PA NI DE SNYAM DU
DGONGS PAR MI 'GYUR RO SNYAM PA DE MNGON PA'I NGA RGYAL GAGS SU
GYUR BA DANG BRAL BA'I PHYIR GNAS LNGA PA'I DBANG DU MDZAD NAS,
RAB 'BYOR 'DI JI SNYAM DU SEMS ZHES BYA BA LA SOGS PA GSUNGS SO,
,'DI LA PHYI'I

DON NI 'DI YIN TE, NGA'I NYAN THOS THA MA RGYUN DU ZHUGS PA LA
SOGS PA CHOS LA BDAG MED PA RTOGS PA'I PHYIR RO MYANG BA MA THOB
PA GANG DAG PHYIN PA DE DAG KYANG NGA DANG NGA YIR MNGON PAR ZHEN
PA MED NA BDAG MED PA GNYI GA THUGS SU CHUD PA SGRIB PA MA LUS
PAR SPANGS PA LTA SMOS KYANG CI DGOS

ZHES BYA'O, ,BDE'I TSE ZHES BYA BA LA SOGS PA GANG YIN PA DE NI
'JIG RTEN GYI THA SNYAD GDAGS PA'I DON DU SHES PAR 'DOD PA LA
GZHAN GYI RGYUD LA RNAM PAR BCAD PA TZAM STE, DMAG DANG NAGS TSAL
LA SOGS PA'I THA SNYAD DANG MTSUNGS KYI GCIG PU DANG RTAG PAR
MNGON PAR ZHEN

PAS NI MA YIN NO, ,DE KHO NA'I YE SHES LA GNAS PA RNAMS KYIS NI
'JIG RTEN DANG LHAN CIG THA SNYAD BRJOD PAR MI NUS SO, ,DE BAS NA
MNGON PA'I NGA RGYAL GNAS SU GYUR PA DANG BRAL BA'I PHYIR KHYED
KYANG BDAG TU MNGON PAR ZHEN PAR MI BYA'O ZHES YANG DAG PAR 'DZIN
DU GZHUG PA'O, ,

DE LA MYA NGAN LAS 'DAS PA'I GRONG KHYER CHEN POR 'GRO BA MA
MTHONG BA'I LAM GYI MTSAN NYID NI RGYUN TO, ,ZHUGS NI THOB PA
STE, MTHONG BAS SPANG BAR BYA BA'I NYON MONGS PA MTHA' DAG SPANGS
PA NI RGYUN DU ZHUGS PA ZHES BYA'O, ,DE YANG BYED PA PO DANG LAS
DANG BYED PA LA MNGON PAR ZHEN PA

SPANGS PA 'DIS RKYEN NYID 'DI TZAM NYID RTOGS PA'I PHYIR BDAG MED
PA RTOGS PAR STON TO, ,BDAG GI ZHES BYA BA NI BYED PA PO LA MNGON
PAR ZHEN PA'O, ,'BRAS BU ZHES BYA BA NI LAS LA MNGON PAR ZHEN
PA'O, ,THOB CES BYA BA NI BYED PA LA MNGON PAR ZHEN PA'O, ,'DIS
NI DON GYIS NA BDAG

@229B GIS THOB PO SNYAM DU MI MTHUN PA'I PHYOGS SU YONGS SU STON
TO, ,RGYUN DU ZHUGS PA 'DI SNYAM DU BDAG GIS THOB PO SNYAM DU MI
SEMS ZHES BYA BA MTSAN MA TZAM ZHIG YONGS SU BRJOD PAS MNGON PA'I
NGA RGYAL THAMS CAD DOR BAR YONGS SU STON TO, ,DE LA 'DUN PA DANG
SMON LAM GDAB PA YANG STON

TO; ,'PHAGS PA RAB 'BYOR GYIS KYANG BCOM LDAN 'DAS KYI DGONGS PA
NYE BAR BRJOD PAS DON DAM PAR GZHAG PA DANG, DE LA RNAL 'BYOR DU
SNYOMS PAR 'JUG PA LA GZUD PA'I PHYIR BCOM LDAN 'DAS DE NI CI LA
YANG ZHUGS PA MA MCHIS ZHES GSOL TO, ,CI'I PHYIR SNYAM PA LA,

GZUGS LA YANG MA ZHUGS ZHES BYA BA LA SOGS PA GSOL TO, ,'DIS NI
DON DAM PAR 'BRAS BU RNAM PA GNYIS KA YANG THOB PAR BYA BA MED
PAR STON TO, ,'DI LTAR THOB PAR BYA BA'I NGO BO 'BRAS BU ZHIG TU
'GYUR NA 'DUS BYAS SAM 'DUS MA BYAS SU 'GYUR GRANG NA, DE LA RE
ZHIG 'DUS

BYAS NI MA SKYES PA KHO NA STE, MED PA'I PHYIR RI BONG GI RVA
DANG 'DRA BAS THOB PAR BYA BAR MI RIGS TE MA THOB PA'I GNAS SKABS
DANG BYE BRAG MED PA'I PHYIR RO, ,'DUS BYAS NI SKAD CIG PA YIN
GYI SKYES MA THAG TU 'JIG STE, GNAS PA MED PA'I PHYIR GANG GIS
KYANG JI LTAR YANG THOB PAR MI 'GYUR

RO; ,RGYUD GANG LA BDAG MED PA'I LAM GYI MTSAN NYID KYI BYED RGYU
NYE BAR GYUR PAS NYON MONGS PA 'BYUNG BA DANG SHIN TU MI MTHUN
PA'I GNAS KYI MTSAN NYID 'BRAS BU BYUNG BAR GYUR PA LA DES 'BRAS
BU 'THOB PO ZHES STON PA 'BA' ZHIG TU ZAD KYI DON DAM PAR NI MA
YIN NO, ,'DI LTAR THOB PAR BYA BA DANG

THOB PAR BYED PA'I DNGOS PO DUS THA DAD PA'AM, DUS MNYAM PA ZHIG
LAS 'GYUR GRANG NA, RE ZHIG PHYOGS DANG PO NI MA YIN TE, GNYI GA
GNAS DGOS PAS DUS THA DAD PA NI GCIG NYE BAR GYUR PA'I DUS NA CIG
SHOS MED PAS DE GNYI GA GNAS PAR JI LTAR 'GYUR, DUS MNYAM PA LAS
KYANG MA

YIN TE, DE GNYI GA GRUB NAS GCIG LA GCIG PHAN 'DOGS PA MED PA'I
PHYIR RO, ,PHAN 'DOGS PA MED NA NI THOB PAR BYA BA DANG THOB PAR
BYED PA'I DNGOS PO NGES PAR RIGS PA MA YIN TE, HA CANG THAL BAR
'GYUR BA'I PHYIR RO, ,GCIG LA GCIG KUN NAS LDAN PA BSKYED PA'I
MTSAN NYID

@230A *, ,KYIS THOB PAR BYA BA DANG THOB PAR BYED PA'I MTSAN NYID
DUS MNYAM PAR 'BREL PAR YANG MI RIGS TE, 'DI LTAR RE ZHIG GANG
DAG LUS MED PA'I DNGOS PO DE DAG NI YUL NA MI GNAS PA NYID YIN
PAS KUN NAS LDAN PA MED DO, ,DE DAG DUS MNYAM PA TZAM GYIS KYANG
THOB PAR

BYA BA DANG, THOB PAR BYED PA'I DNGOS POR 'GYUR BA MA YIN PA TE,
HA CANG THAL BAR 'GYUR BA'I PHYIR RO, ,RGYU GCIG KHO NA LAS KYANG
MA YIN TE, DE NI GNYIS KA'I THUN MONG YIN PAS, 'DI NI THOB PAR
BYA BA 'DI NI THOB PAR BYED PA ZHES BYA BAR NGES PAR MED PAR
'GYUR RO, ,GANG DAG LUS YOD PA

DE DAG KYANG BDAG NYID THAMS CAD KYIS KUN NAS 'BYAR NA NI GCIG TU
THAL BAR 'GYUR RO, ,PHYOGS GCIG NA NI YAN LAG DANG BCAS PAR THAL
BAR 'GYUR RO, ,BAR MED PAR GNAS PA LAS KYANG THOB PA MA YIN TE,
DE GNYI GA DANG THUN MONG STE BYE BRAG MED PAS NGES PA MED DO,
,DE LTA BAS NA 'DI

NI RTOGS PAS SGRO BTAGS PA NYID DO, ,'DIS NI BYED PA PO DANG LAS
LA SOGS PA'I THA SNYAD MTHA' DAG GSAL BAR KHONG DU CHUD PAR
BYA'O, ,CHOS RNAMS ZHES BYA BA NI CHOS KYI SKYE MCHED DO, ,'DIS
NI 'DUS MA BYAS KYANG BSDUS TE, CHOS KYI SKYE MCHED NI RDZAS BDUN
GYI BDAG NYID YIN PA'I PHYIR

RO; ,LHAG MA GZUGS LA SOGS PA DANG, CHOS KYI SKYE MCHED KYI
PHYOGS GCIG GIS NI 'DUS BYAS BSTAN TO, ,'DI NI MTSON PA STE, DES
NA MIG LA SOGS PA YANG BZUNG BAR BYA'O, ,GANG GI PHYIR 'DI DON
DAM PAR DE CI LA YANG ZHUGS PA MED LA, DE 'DI SNYAM DU BDAG GIS
THOB PO SNYAM

DU YANG MI SEMS PA, DE'I PHYIR YANG DAG PA'I LAM LA GNAS PAS DES
NA RGYUN DU ZHUGS PA ZHES BYA'O, ,GAL TE BDAG GIS THOB PO SNYAM
DU DE LTAR MNGON PAR ZHEN PAR GYUR NA, DE'I TSE CI'I PHYIR RGYUN
DU ZHUGS PA ZHES MI BYA SNYAM PA LA, BCOM LDAN 'DAS GAL TE ZHES
BYA BA LA SOGS PA GSOL

TO; ,SU ZHIG BDAG GIS ZHES NGA'O SNYAM DU MNGON PAR ZHEN PAR
'GYUR NA DE DAG BDAG TU LTA BA SPANGS PA MA YIN NO, ,GANG BDAG TU
LTA BA MA SPANGS PA DE 'PHAGS PA'I LAM MA SKYES PA'O, ,GANG
'PHAGS PA'I LAM MA SKYES PA DE SO SO'I SKYE BO YIN PAS RGYUN TU
ZHUGS PAR JI LTAR 'GYUR SNYAM DU DGONGS

@230B PA'O; ,'DI LTAR GANG ZHIG DE BDAG GIS ZHES MNGON PAR ZHEN
PA DE NI BDAG TU LTA BA KUN TU 'BYUNG NGO, ,'DIS NI SEMS RAB TU
GZUNG BA BSTAN TO, ,'DI THAMS CAD KYIS NI GNAS 'DI'I ZAB PA BRJOD
DO, ,DPE SPROS TE BSTAN PAS DON 'DI NYID BSTAN PAR BYA BA'I
PHYIR, LAN CIG PHYIR 'ANG BA ZHES BYA BA LA

SOGS PA BKA' STZAL TO, ,'DIR YANG TSIG GI DON DANG MTSAMS SBYAR
BA LA SOGS PA THAMS CAD SNGA MA BZHIN DU SBYAR BAR BYA'O, ,'DOD
PA NA SPYOD PA'I NYON MONGS PA BSGOM PAS SPANG BAR BYA BA RNAM PA
DRUG SPANGS PA DE NYID 'PHAGS PA LAN CIG PHYIR 'ONG BA STE, 'DOD
PA'I KHAMS SU LAN CIG

PHYIR 'ONG BA'I PHYIR RO, ,'DOD PA'I KHAMS NA SPYOD PA'I NYON
MONGS PA BSGOM PAS SPANG PAR BYA BA MTHA' DAG SPANGS PA DE NYID
PHYIR MI 'ONG BA ZHES BYA BA STE, 'DOD PA'I KHAMS SU YANG MI 'ONG
BA'I PHYIR RO, ,GANG GI TSE KHAMS GSUM NA SPYOD PA'I NYON MONGS
PA'I DRI MA MTHA' DAG SPANGS PAR GYUR

PA DE'I TSE DE NYID 'JIG RTEN MTHA' DAG GIS MCHOD PAR 'OS PAS
DGRA BCOM PA ZHES BYA'O, ,DGRA BCOM PA ZHES BGYI BA'I CHOS DE
GANG YANG MA MCHIS ZHES BYA BA NI NYON MONGS PA'I SGRIB PA RNAM
PA DE LTA BU SPANGS PA'I YE SHES KYI RGYUD LA DE BTAGS PA'I PHYIR
LA, RGYUD KYANG BTAGS PAR YOD

PA'I DON DAM PAR DE GANG YANG MED DE, DE NI SGRO BTAGS PA'I PHYIR
RO SNYAM DU DGONGS PA'O, ,DA NI 'PHAGS PA RAB 'BYOR GYIS BDAG
NYID DBANG YIN PAS BDAG GI TSIG GZUNG BAR 'OS PAR BYA BA'I PHYIR
YON TAN KHYAD PAR CAN NYON MONGS PA MED PAR GNAS PA DANG, YON TAN
THUN MONG BA DGRA

BCOM PA'I SGO NAS BDAG NYID RJOD PAR BYED CING, SEMS RAB TU GZUNG
BA NYID BSTAN PA'I PHYIR, BDAG CES BYA BA LA SOGS PA GSOL TO,
,NYON MONGS PA MED PA ZHES BYA BA NI TING NGE 'DZIN GYI BYE BRAG
GO, ,DE YANG GNYI GA'I CHA LAS RNAM PAR GROL BA'I DGRA BCOM PA
KHO NA BDAG LA DMIGS NAS

GZHAN DAG NYON MONGS PA SKYE BAR MI RUNG NGO SNYAM NAS RNAL 'BYOR
LA SNYOMS PAR 'JUG CING, DE LAS LANGS PA DE DAG LA DMIGS NAS
GZHAN DAG NYON MONGS PA SKYE BAR MI 'GYUR BA STE, NYON MONGS PA
MED PA DES GNAS PA'I NGANG TSUL CAN GANG YIN PA DE DAG LA DE SKAD
CES BYA'O, ,RNAM PAR

@231A *, ,DBYE BA 'DI NI DGA' BA'O, ,BDAG LA LUNG MI BSTAN LAGS
SO ZHES BYA BA NI DE'I TSE BDAG TU LTA BA MA SPANGS PA'I PHYIR
BDAG GIS RGYUN DU ZHUGS PA'I 'BRAS BU YANG RNYED PAR DKA' NA,
GANG GNYI GA'I CHA LAS RNAM PAR GROL BA'I DGRA BCOM PAS THOB PAR
BYA BA NYON MONGS PA MED PAR GNAS

PA NYID LTA SMOS KYANG CI DGOS SNYAM DU DGONGS PA'O, ,JI LTAR
NYON MONGS PA MED PAR GNAS PAR BYA SNYAM PA LA CI LA YANG MI GNAS
PA ZHES BYA BA GSOL TO, ,BDAG GIS 'BRAS BU 'DUS BYAS SAM 'DUS MA
BYAS 'GA' ZHIG THOB PO SNYAM DU DE LTAR MNGON PAR ZHEN PAS SU
ZHIG MI GNAS PA DE NYID NYON MONGS

PA MED PAR GNAS PA ZHES PHYOGS DAG TU GSUNGS TE, GZHAN NI MA YIN
NO ZHES BYA BA'I THA TSIG GO, ,DA NI BDAG NI DE BZHIN GSHEGS PA
DGRA BCOM PA YANG DAG PAR RDZOGS PA'I SANGS RGYAS KYIS NYON MONGS
PA MA MCHIS PAR GNAS PA RNAMS KYI MCHOG TU LUNG BSTAN TO, ,BCOM
LDAN 'DAS BDAG

'DOD CHAGS DANG BRAL BA DGRA BCOM PA LAGS KYANG ZHES BYA BA NI
BDAG TU MNGON PAR ZHEN PAS MA YIN GYI, 'O NA JI LTA ZHE NA, THA
SNYAD TZAM LA MNGON PAR ZHEN PAS YIN GYI, DE NI BDAG GIS SNGAR
BSHAD ZIN TO, ,GAL TE DON DAM PAR THOB PAR BYA BA DANG, THOB PAR
BYED PA CI YANG MED NA BCOM

LDAN 'DAS BYANG CHUB SEMS DPAR GYUR PAS DE BZHIN GSHEGS PA MAR ME
MDZAD LAS CHOS JI LTAR BLANGS, 'ON TE MA BLANGS NA NI DE'I TSE
BDAG CAG CHOS LEN PAR 'DOD PA RNAMS KYIS DE BZHIN GSHEGS PA BYUNG
BA LA CI'I PHYIR MNYES PAR BYA SNYAM DU GANG DAG DE LTAR RTOGS
PAR GYUR PA DE DAG GIS THOS

PA NYUNG BA GAGS SU GYUR PA DANG BRAL BA'I PHYIR GNAS DRUG PA'I
DBANG DU MDZAD NAS, DE BZHIN GSHEGS PAS DE BZHIN GSHEGS PA DGRA
BCOM PA YANG DAG PAR RDZOGS PA'I SANGS RGYAS MAR ME MDZAD LAS
GANG BLANGS PA'I CHOS DE GANG YANG YOD SNYAM MAM ZHES BYA BA
GSUNGS SO, ,RAB 'BYOR GYIS KYANG

DGONGS PA SNGA MA NYID BZUNG NAS, DE NI MA MCHIS ZHES GSOL TO,
,DON DAM PAR THOB PAR BYA BA DANG THOB PAR BYED PA'I DNGOS POS
CHOS GANG YANG BLANGS PA MED PA DE JI LTAR SNGAR BSHAD PA BZHIN
NO, ,CHOS THAMS CAD RANG BZHIN GYIS ZHI BA'I YANG PHYIR RO, ,DE
LTA MOD KYI DE BZHIN GSHEGS PA'I DBANG

@231B GIS TSIG GI TSOGS SNA TSOGS PA LA SOGS PA SNANG BA'I SHES
PA BYUNG BA TZAM LA BLANGS PA ZHES GDAGS TE, DES NA THOS PA YONGS
SU BTZAL BAR 'BRAS BU DANG BCAS PA YIN NO, ,'DIS NI DON GYIS NA
BYANG CHUB SEMS DPA' THOS PA YONGS SU TSOL BA'I DUS NA SANGS
RGYAS BYANG BA MNYES PAR BYA'O, ,DE'I

'OG TU SANGS RGYAS KYI CHOS RNAMS BLANG BAR BYA'O SNYAM DU MNGON
PAR ZHEN PA MI MTHUN PA'I PHYOGS SU YONGS SU STON TE, DE SPANG BA
LA 'DUN PA DANG, SMON LAM GYIS GNAS PAR BYA BA YANG STON TO, ,MAR
ME MDZAD LAS CHOS GANG YANG BLANGS SAM ZHES BYA BA PHYOGS TZAM
ZHIG BRJOD PAS CHOS BLANG BA'I

MTSAN MA THAMS CAD ZLOG PAR BYED DO, ,BLANGS PA'I CHOS DE GANG
YANG MA MCHIS ZHES BYA BA 'DIS NI CHOS RNAMS KYI DON DAM PA GZUNG
DU MED PAR RNAM PAR 'JOG PAR BYED CING, DE LA RNAL 'BYOR DU
SNYOMS PAR 'JUG PA DANG G-YENG BA TSAR GCOD PA YANG STON TO,
,GNAS 'DI'I ZAB PA YANG BRJOD DO, ,

GAL TE LAS DANG BYED PA PO LA SOGS PA DON DAM PAR MED PA NYID YIN
NA DE'I TSE BYANG CHUB SEMS DPA' DAG SANGS RGYAS KYI ZHING YONGS
SU DAG PA BSGRUB PA'I PHYIR, JI LTAR SMON LAM GDAB SNYAM DU SEMS
PA DE DAG DMIGS PA CHUNG NGU YID LA BYED PA SGOM PA GAGS SU GYUR
PA DANG BRAL BA'I PHYIR GNAS BDUN PA'I DBANG DU

MDZAD NAS BYANG CHUB SEMS DPA' GANG LA LA ZHES BYA BA LA SOGS PA
GSUNGS SO, ,MI BDEN PA ZHES BYA BA NI BRDZUN PA'O, ,GAL TE DE LTA
NA BCOM LDAN 'DAS KYIS BYANG CHUB SEMS DPA' RNAMS KYI ZHING YONGS
SU DAG PA PHUN SUM TSOGS PA DE DANG DER JI LTAR GSUNGS SNYAM DU
SEMS SHING, DE CI'I SLAD DU

ZHES ZHUS PA DANG LAN DU, ZHING BKOD PA RNAMS ZHES BYA BA LA SOGS
PA GSUNGS SO, ,ZHING MANG PO DAG NI ZHING BKOD PA RNAMS SO, ,BKOD
PA DE DAG MED PAR ZHES BYA BA NI DON DAM PAR YAN LAG CAN GYI NGO
BO'AM, RDUL PHRA RAB BSAGS PAR BKOD PA GANG YANG MED PA'I PHYIR
RO, ,BKOD PA DE

DAG NI MED PA KHO NA YIN MOD KYI, 'ON KYANG RMI LAM NA DMIGS PA'I
ZHING BKOD PA BZHIN DU MA BRTAGS NA DGA' BA TZAM DU KUN RDZOB TU
YOD PAR GSUNGS TE, DE NYID KYI PHYIR ZHING BKOD PA RNAMS ZHES
BYA'O, ,DE LTA MA YIN NA DON DAM PA'I RANG BZHIN NI BRJOD PAR MI
NUS PAS BRJOD PAR MI 'GYUR RO SNYAM DU

@232A *, ,DGONGS PA'O, ,MI GNAS PA GONG DU YANG BSHAD MOD KYI,
BRJED NGAS PA'I TSUL CAN DAG LA PHAN GDAGS PA'I DON DU, MJUG BSDU
BA'I THABS KYIS DRAN PAR BYA BA'I PHYIR, DE LTA BAS NA ZHES BYA
BA LA SOGS PA GSUNGS SO, ,'DI LTAR ZHES BYA BA NI JI SKAD SMOS
PA'I RNAM

PAS DNGOS PO GANG YANG GRUB PA MED PA'I PHYIR DE LA MI GNAS PAR
SEMS BSKYED PAR BYA'O ZHES BYA BA'I THA TSIG GO, ,LHAG MA NI SNGA
MA BZHIN NO, ,DE LA MI BDEN PAR SMRA BA'O ZHES BYA BA 'DIS NI DON
GYIS NA DON DAM PAR BDAG GIS ZHING BKOD PA BSGRUB BO SNYAM DU
MNGON PAR ZHEN PA MI MTHUN PA'I PHYOGS

SU YONGS SU STON TE, ZHING BKOD PA RNAMS ZHES MTSAN MA TZAM ZHIG
BRJOD PAS DMIGS PA CHUNG NGU YID LA BYED PA SGOM PA THAMS CAD
DANG BRAL BAR YONGS SU STON TO, ,DMIGS PA CHUNG NGU YID LA BYED
PA SGOM PA LA 'DUN PA DANG SMON LAM GDAB PA YANG STON TO, ,BKOD
PA DE DAG MED

PAR DE BZHIN GSHEGS PAS GSUNGS ZHES BYA BA 'DIS NI DON DAM PA
RNAM PAR 'JOG PAS RNAL 'BYOR DU SNYOMS PAR 'JUG PA LA 'DZUD DE
ZAB PA STON TO, ,DES NA ZHING BKOD PA RNAMS ZHES BYA'O ZHES BYA
BA 'DIS NI SKUR BA 'DEBS PA'I MTHA' BKAG NAS RNAM PAR G-YENG BA
TSAR GCOD PA STON TE,

GNAS 'DI'I RGYA CHE BA YONGS SU STON TO, ,PHUNG PO RNAMS LAS SEMS
CAN GUD NA MED DU ZIN KYANG THA MI DAD PA ZHIG YOD PA KHO NA MA
YIN NAM GZHAN DU NA BYANG CHUB SEMS DPA' SEMS CAN YONGS SU SMIN
PAR BYA BA'I PHYIR JI LTAR 'JUG SNYAM DU GANG SEMS PA DE SEMS CAN
YAL BAR 'DOR BA'I MTSAN NYID GAGS

SU 'GYUR BA DBRAL BA'I PHYIR GNAS BRGYAD PA'I DBANG DU MDZAD NAS
'DI LTA STE DPER NA ZHES BYA BA GSUNGS SO, ,SKYES BU ZHIG ZHES
BYA BA NI LHA MA YIN GYI DBANG PO SGRA GCAN ZIN TE, DE'I LUS NI
'DOD PA'I KHAMS NA RI RAB KYI TSAD TZAM MO, ,DE CHER ZIN KYANG
DON MED PAR DE'I CHEN PO STE, BCOM LDAN 'DAS

KYIS CI'I PHYIR BSTAN PA'I DGONGS PA BRJOD PAR 'DOD PAS, DE CI'I
SLAD DU ZHES DRIS PA DANG, DGONGS PA DE NYID BRJOD PA'I PHYIR,
DNGOS PO MA MCHIS PA ZHES BYA BA SMOS SO, ,DON DAM PAR GCIG DANG
DU MA'I RANG BZHIN DANG BRAL BA'I PHYIR NGO BO NYID MED PA KHO NA
STE, RMI LAM DAG NA RMIS PA'I LUS

@232B BZHIN DU DE NI KUN RDZOB BZHIN DU DE BZHIN GSHEGS PAS
GSUNGS KYI DON DAM PAR NI MA YIN NO, ,DES NA LUS ZHES BGYI'O ZHES
BYA BA NI 'DIR 'THAD PA SMRAS PA'O, ,'DI LTAR 'DI NI KUN RDZOB
NYID DE DE'I PHYIR DE SKAD CES BYA'I DE LTA MA YIN NA DON DAM PAR
CHOS GANG YANG GRUB PA MED PA'I PHYIR DE SKAD MI BRJOD DO

ZHES DGONGS PA'O, ,RGYAL DBOG PA LA SOGS PA GANG DAG MED PA LA
DNGOS POR KHAS LEN PA DE DAG DGAG PA'I PHYIR, DE DNGOS PO MA
MCHIS PAS ZHES BYA BA SMOS SO, ,DNGOS PO MED PA NI DNGOS PO
SPANGS TE GNAS PA'I MTSAN NYID YIN PAS JI LTAR DE DANG MI MTHUN
PA'I NGO BOR MI 'GYUR, DE'I PHYIR LUS

ZHES BYA'O, ,DE LTA MA YIN NA DON DAM PAR LUS GANG YANG GRUB PA
MED PAS LUS ZHES BYA BA 'DIR CI ZHIG BRJOD DE DE'I PHYIR DNGOS PO
MED PAR BSTAN PA 'DIS NI 'DI YONGS SU BSTAN PA YIN TE, LUS KYI
TSAD RI RAB TZAM GANG YIN PA YANG GANG GI TSE DON DAM PAR NGO BO
NYID MED PAS BDAG NYID KYI LUS MA YIN PA DE'I

TSE JI LTAR GZHAN DAG GI LUS NGO BO NYID DANG BCAS PA'AM BDAG
DANG BCAS PAR 'GYUR, 'DI LA DON GYIS NA BYANG CHUB SEMS DPA' SEMS
CAN YONGS SU SMIN PAR BYA BA LA BRTZON PA DON DAM PAR SEMS CAN DU
MNGON PAR ZHEN PA MI MTHUN PA'I PHYOGS SU STON TE, DE SPANG BAR
BYA BA'I 'DUN PA DANG,

SMON LAM GDAB PA YANG BSTAN TO, ,SKYES BU ZHIG CES BYA BA MTSAN
MA TZAM ZHIG BRJOD PAS SGO NGA LAS SKYES PA LA SOGS PA LUS SO SO
THA DAD PA THAMS CAD GZUNG BAR BRJOD DO, ,DE BZHIN GSHEGS PAS DE
DNGOS PO MA MCHIS PA GSUNGS SO ZHES BYA BA 'DIS NI DON DAM PAR
RNAM PAR 'JOG CING DE

LA RNAL 'BYOR DU SNYOMS PAR 'JUG PA'I GNAS YONGS SU STON TO, ,ZAB
PA YANG BRJOD DO, ,DE DNGOS PO MA MCHIS PAS ZHES BYA BA 'DIS NI
G-YENG BA TSAR GCOD PA STON TO, ,DA NI CHOS KYI RNAM GRANGS 'DIS
SHIN TU DON CHE BAR BRJOD PAS PHYI'I BSTAN BCOS LA MNGON PAR ZHEN
PA RNAMS DE LA RJES SU CHAGS

PA RNAM PAR G-YENG BA DANG DBRAL BA'I PHYIR GNAS DGU PA'I DBANG
DU MDZAD NAS, RAB 'BYOR 'DI JI SNYAM DU SEMS ZHES BYA BA GSUNGS
SO, ,'DIS RNAM PA BZHIS CHOS KYI RNAM GRANGS 'DI'I KHYAD PAR
YONGS SU STON TO, ,BSOD NAMS YONGS SU SDUD PA DANG, LHA LA SOGS
PA RIM GRO BYED PA DANG,

@233A *, ,BYA DKA' BA BYED PA, DE BZHIN GSHEGS PA LA SOGS PA DANG
MTSUNGS PAR BYED PA'O, ,DE LA BSOD NAMS YONGS SU SDUD PA NI GZHI
DE LAS BSOD NAMS MANG DU BSKYED CES GANG GSUNGS PA'O, ,LHA LA
SOGS PAS RIM GRO BYED PA NI, SA PHYOGS DE NA MCHOD RTEN DU GYUR
PA

YIN ZHES GANG GSUNGS PA'O, ,BYA DKA' BA BYED PA NI DE DAG NGO
MTSAR RAB DANG LDAN PAR 'GYUR RO ZHES GANG GSUNGS PA'O, ,DE BZHIN
GSHEGS PA LA SOGS PA DANG MTSUNGS PAR BYED PA NI, SA PHYOGS DE NA
STON PA'AM BLA MA LTA BU GANG YANG RUNG BA GNAS SO ZHES GANG
GSUNGS PA'O, ,DE LA RIN PO CHE'I

SBYIN PA'I BSOD NAMS BRJOD PA KHYAD PAR RNAM PA GNYIS KYIS KHYAD
PAR DU 'PHAGS PAR YONGS SU BSTAN TE, DNGOS PO'I KHYAD PAR DANG
ZHING GI KHYAD PAR RO, ,DNGOS PO'I KHYAD PAR DU 'PHAGS PA YANG
RGYA CHE BA DANG, GYA NOM PA'O, ,DE LA RGYA CHE BA NI GZHI'I BYE
BRAG GIS RAB TU MANG BA STE, 'JIG RTEN GYI KHAMS DE SNYED CIG CES

GANG GSUNGS PA'O, ,GYA NOM PA NI 'JIG RTEN NA SHIN DU DKON PAR
GRAGS PA STE, RIN PO CHE SNA BDUN GYIS RAB TU GANG BAR BYAS TE
ZHES GSUNGS PA'O, ,ZHING NI BDAG DANG GZHAN GYI DON PHUN SUM
TSOGS PA DANG LDAN PAS KHYAD PAR DU 'PHAGS PA'O, ,DE LA GZHAN GYI
PHUN SUM TSOGS PA NI SPANG BAR

BYA BA DANG, BLANG BAR BYA BA'I DON GZHAN DAG LA PHYIN CI MA LOG
PAR STON PA'I PHYIR TE, DE BZHIN GSHEGS PAS ZHES GSUNGS PA'O, ,DE
DNGOS PO'I DE KHO NA DE JI LTA BA BZHIN DU GSUNGS PAS NGES PA'I
TSIG TU NA DE BZHIN DU GSUNGS PA ZHES BYA'O, ,BDAG GI DON PHUN
SUM TSOGS PA NI YE SHES DANG SPANGS PA PHUN

SUM TSOGS PA THA DAD PAS RNAM PA GNYIS TE, DE LA DGRA BCOM PA
ZHES BYA BA 'DIS NI SPANGS PA PHUN SUM TSOGS PA BSTAN TE, NYON
MONGS PA'I DGRA BCOM PAS NGES PA'I TSIG TU NA DGRA BCOM PA ZHES
BYA'O, ,YANG DAG PAR RDZOGS PA'I SANGS RGYAS ZHES BYA BA 'DIS NI
YE SHES PHUN SUM TSOGS PA

BSTAN TO, ,DE'I PHYIR TSIG GSUM SMOS PA 'BRAS BU DANG BCAS PA YIN
NO ZHES SPYIR BSDU BA'I DON TO, ,MOS PAR BYA ZHES BYA BA NA 'DOD
PA STE, MOS PA BSKYED PAR BYA'O KHONG DU CHUD PAR BYA'O ZHES BYA
BA NI RTOGS PAR BYA BA STE SHES RAB BSKYED DO ZHES BYA BA'I THA
TSIG GO, ,'DI LA SNGA MA NI PHYI MA'I

@233B 'BRAS BU'O, ,YANG NA PHYI MA NI SNGA MA'I BSHAD PA'O,
,BSHAD CES BYA BA NI SGRA'O, ,YANG DAG PAR BSTAN ZHES BYA BA NI
'DOD PA STE MOS PA BSKYED PA'I DON TO, ,GRANGS MED CES BYA BA NI
GRANGS KYIS YONGS SU GCAD PAR MI NUS PA'I PHYIR RO, ,DPAG TU MED
CES BYA BA NI MTHU DPAG PAR MI NUS PA'AM

DPE MED PA'I PHYIR RO, ,'DON ZHES BYA BA NI BDAG NYID YI GE KHA
TON DU BYED PA'O, ,STON ZHES BYA BA NI GZHAN DAG LA TSIG GI DON
YANG DAG PAR STON PA'O, ,YANG NA 'DON PA NI TSIG GO, ,STON PA NI
DON TO, ,MCHOD RTEN DU GYUR ZHES BYA BA NI PHYAG BYA BAR 'OS
PA'O, ,MCHOD RTEN NYID MCHOD RTEN DU

GYUR PA STE, DPER NA DBANG DU GYUR CES BYA BA BZHIN NO, ,'DI LTAR
GANG ZAG LA BDAG MED PA TZAM GYI TSIGS SU BCAD PA BSTAN PAS KYANG
MCHOD RTEN DU GYUR PA YIN NA BDAG MED PA GNYI GA BSTAN PA LTA
SMOS KYANG CI DGOS SNYAM DU DGONGS PA'O, ,LEN PA ZHES BYA BA NI
TSIG GO, ,'DZIN PA ZHES BYA

BA NI MI BRJED PA'O, ,KLOG CES BYA BA NI GLEGS BAM DU BYAS PA'O,
,KUN CHUB BAR BYED CES BYA BA NI DON TO, 'DIS NI THOS PA LA BYUNG
BA'I SHES RAB KYIS 'DZIN PAR BSTAN TO, ,BSAM PA DANG BSAM PA'I
SHES RAB KYIS KYANG 'DZIN PA'I PHYIR TSUL BZHIN ZHES BYA BA
GSUNGS TE, DON PHYIN CI MA LOG PAR

KHONG DU CHUD CES BYA BA'I THA TSIG GO, ,KHA CIG LAS NI 'DZIN
ZHES BYA BA'I TSIG GCIG PO 'BYUNG STE, DE LA 'DZIN PA NI TSIG
DANG DON GNYI GAR BLTA BAR BYA'O, ,NGO MTSAR RAB CES BYA BA NI
CHOS ZAB CING RGYA CHE BA RNAM PA 'DI LTA BU KHONG DU CHUD PA'I
PHYIR RO, ,STON PA GNAS ZHES BYA BA NI CHOS SMRA BA STE, STON
PA'I

MDZAD PA MDZAD PA'I PHYIR TE, DE NYID SANGS RGYAS BCOM LDAN 'DAS
MNGON SUM DU BZHUGS PA DANG 'DRA'O ZHES BYA BA'I THA TSIG GO,
,BLA MA LTA BU GANG YANG RUNG BA ZHES BYA BA NI 'PHAGS PA 'JAM
PA'I DBYANGS LA SOGS PA GANG YANG RUNG BA STE, DE'I MDZAD PA
BSGRUB PA'I PHYIR CHOS SMRA BA DE GNAS PAR BLTA'O, ,KHA CIG LAS
NI GZHAN DANG GZHAN

DAG CES TSIG GNYIS 'BYUNG STE, DE NI BLA MA LTA BU GANG YANG RUNG
THAMS CAD KYI RNAM GRANGS TE, DE NA GNAS ZHES BSTAN PA'I PHYIR
RO, ,'DI THAMS CAD KYIS NI GNAS 'DI'I RGYA CHE BA BSTAN TO, ,DON
GYIS NA DAM PA'I CHOS YONGS SU BZUNG BA BTANG NAS PHYI'I BSTAN
BCOS LA RJES SU CHAGS PA MI MTHUN PA'I

@234A *, ,PHYOGS SU YONGS SU BSTAN TE, DE LA RJES SU CHAGS PA
YONGS SU BTANG LA CHOS LA BRTZON PAR BYA BA LA 'DUN PA DANG, SMON
LAM BTANG BA BSTAN TO, ,CHOS KYI RNAM GRANGS 'DI LAS ZHES BYA BA
MTSAN MA TZAM ZHIG SMOS PAS PHYI'I BSTAN BCOS LA RJES SU CHAGS PA
SPANGS TE, DAM PA'I

CHOS THAMS CAD LA BRTZON PAR BYA'O ZHES YONGS SU STON TO, ,CHOS
KYI RNAM GRANGS 'DI NUS PA BSAM GYIS MI KHYAB PA DANG LDAN PAS
GZHAN LA PHAN GDAGS PA'I DON DU MING THOS PA TZAM GYIS KYANG SEMS
CAN RNAMS KYI BSOD NAMS SKYE BAR BRJOD PA'I PHYIR 'PHAGS PA RAB
'BYOR GYIS 'DI'I MING CI

LAGS ZHES ZHUS SO, ,'DI JI LTAR GZUNG BAR BGYI ZHES BYA BA 'DI NI
BZUNG BAS KYANG BSOD NAMS DPAG TU MED PAR 'GYUR BAR YONGS SU STON
TO, ,SHES RAB KYI PHA ROL TU PHYIN PA ZHES BYA BA NI GANG GI MING
DE YIN PA DE LA DE SKAD CES BYA'O, ,'DIS SHES RAB KYANG YIN LA
PHA ROL RTOGS SHING YONGS

SU GCOD PAS PHA ROL TU PHYIN PA'O, ,DE NI SHES RAB KYANG YIN LA
PHA ROL TU PHYIN PA YANG YIN NA ZHES BSDU BA'O, ,YANG NA SHES RAB
KYI PHA ROL NI SHES RAB KYI PHA ROL TE DE 'DIS RTOGS SHING YONGS
SU GCOD PAS NA DE SKAD CES BYA'O, ,DE YANG SHUGS KYIS NA DE BZHIN
GSHEGS PA'I SHES RAB

RNAM PA THAMS CAD KYI MCHOG DANG LDAN PA STE, SHES RAB GZHAN GYIS
NA PHA ROL GZHAL BAR MI NUS SO, ,YANG NA SHES RAB KYI PHA ROL TU
PHYIN PA NI SON TO ZHES BYA BA'I THA TSIG 'DI NYID DO, ,DE NI JI
SKAD SMOS PA'I SHES RAB KHO NA STE, GZHAN NI DE'I PHA ROL TU 'GRO
MI SRID PA'I PHYIR RO, ,'DIS

SBYIN PA'I PHA ROL TU PHYIN PA LA SOGS PA YANG BSHAD PA YIN NO,
,DE BRJOD PAR 'GYUR BAS CHOS KYI RNAM GRANGS 'DI LA YANG DE SKAD
CES BYA STE, ROL RNYED MA PHROGS PA LA SOGS PA SNYAN DNGAGS SBYAR
BA BZHIN NO, ,DE NI BCOM LDAN 'DAS KYIS SO SO RANG GIS RIG PAR
BYA BA NYID YIN PAS THUN MONG

MA YIN PA'I PHYIR DANG, DE DON DAM PAR YANG MA SKYES PA'I PHYIR
DE SGRAS BRJOD MI SRID DO SNYAM DU SEMS PA'I BSAM PA LAS BRTAGS
NAS DE CI'I SLAD DU ZHES ZHUS PA DANG, LAN DU RAB 'BYOR DE BZHIN
GSHEGS PAS SHES RAB KYI ROL TU PHYIN PA GANG GSUNGS PA DE ZHES
BYA BA BKA' STZAL TO, ,DE

@234B DON DAM PA SO SO RANG GIS RIG PAR BYA BA YIN PAS THUN MONG
MA YIN PA'I PHYIR DANG, DON DAM PAR CHOS THAMS CAD SHIN TU MA
SKYES PA'I PHYIR SGRAS BRJOD DU MI RUNG MOD KYI, 'ON KYANG RNAM
PAR RTOG PA'I GZUGS BRNYAN GYI RANG GI NGO BO LA PHYI ROL TU SGRO
BTAGS TE, RNAM PAR RTOG PA DE YANG RANG BZHIN

GYIS 'KHRUL PA YIN PAS DES SGRO BTAGS PA'I RNAM PA DE YANG BRDZUN
PA NYID DO, ,DES NA SHES RAB KYI PHA ROL TU PHYIN PA RNAM PAR
RTOG PA'I GZUGS BRNYAN DU GYUR PA GANG DE BZHIN GSHEGS PAS GSUNGS
SHING SGRAS GO BAR BYAS PA DE NYID PHA ROL TU PHYIN PA MED PA YIN
GYI, DE BZHIN GSHEGS

PA'I SHES RAB NI MA YIN TE, DE NI BDEN PA'I KUN RDZOB TU SHES
BYA'I PA ROL TU SON PA'I PHYIR RO, ,DE LTA MA YIN NA BCOM LDAN
'DAS THAMS CAD MKHYEN PAR JI LTAR 'GYUR, RTOGS PAR BYED PA 'KHRUL
PAS DE DANG RNAM PAR RTOG PA'I GZUGS BRNYAN DU GYUR PA THA DAD
PAR KHONG DU MI CHUD

PA'I PHYIR RO, ,DES SHES PA'I NGO BOR DON DAM PA'I SHES RAB DE
NYID DE BZHIN GSHEGS PAS GSUNGS ZHES BYA'O, ,DES NA DE LTAR BSTAN
PA LA 'GAL BA MED DO SNYAM DU DGONGS PA'O, ,YANG NA DE BZHIN
GSHEGS PA'I SHES RAB GANG YIN PA RTOGS PAR BYED PA'I NGO BOR DE
BZHIN GSHEGS PAS

GSUNGS PA DE NYID DON DAM PAR MED PA KHO NA STE, DE DON DAM PAR
NA PHA ROL TU 'GRO BA MED PA'I PHYIR RO, ,NYID CES BYA BA'I SGRA
NI PHA ROL TU PHYIN PA MED CES BYA BA'I 'OG TU GZHAG PAR BLTA'O,
,'DIS NI DON DAM PAR RNAM PAR 'JOG CING DE LA RNAL 'BYOR DU
SNYOMS PAR 'JUG PAS JI LTAR

BSGRUB PAR BYA BA YONGS SU BSTAN TO, ,JI LTAR SHES RAB KYI PHA
ROL TU PHYIN PA RNAM PAR RTOG PA'I GZUGS BRNYAN GYI RANG GI NGO
BO KHO NA LA PHYI ROL TU SGRO BTAGS NAS BCOM LDAN 'DAS KYIS
GSUNGS KYI, GZHAN DU NI MA YIN PA DE BZHIN CHOS THAMS CAD KYANG
DE BZHIN GSHEGS PAS GSUNGS PAR

BSTAN PA'I PHYIR RAB 'BYOR 'DI CI SNYAM DU SEMS ZHES BYA BA
GSUNGS TE, DON DAM PAR CHOS THAMS CAD GRUB PA MED PA'I PHYIR RO,
,GRUB TU CHUD NA YANG RANG GI MTSAN NYID RNAMS NI THUN MONG MA
YIN PAS BRDA GDAGS MI NUS PA'I PHYIR RO, ,SPYI'I MTSAN NYID NI
BTAGS PA'I PHYIR RO, ,RANG GI MTSAN

@235A *, ,NYID DANG SPYI'I MTSAN NYID LAS MA GTOGS PAR BRJOD PAR
BYA BA GZHAN NI MED DE, DE GNYIS PHAN TSUN SPANGS TE GNAS PA'I
MTSAN NYID YIN PA'I PHYIR RO, ,DE LTA BAS NA DON DAM PAR GANG DE
BZHIN GSHEGS PAS GSUNGS PA'I CHOS DE GANG YANG MED PAR DGONGS
PA'I GNAS BRTAN

RAB 'BYOR GYIS BCOM LDAN 'DAS DE BZHIN GSHEGS PAS GSUNGS PA'I
CHOS DE GANG YANG MA MCHIS SO ZHES GSOL TO, ,'DIS NI RNAM PAR
G-YENG BA TSAR BCAD PA DANG, ZAB PA BSTAN TO, ,DE LTAR CHOS THAMS
CAD LA BDAG MED PAR RGYA CHER BSTAN DU ZIN KYANG LAS DANG PO PA
GANG DAG 'DI SNYAM DU

JI LTAR CHOS THAMS CAD BDAG MED PAR BSGOM SNYAM SEMS PA DE DAG
DNGOS PO'I MTSAN MA ZIL GYIS GNON PA LA THABS MI MKHAS PA DANG
DBRAL BA'I PHYIR GNAS BCU PA'I DBANG DU MDZAD NAS, RAB 'BYOR 'DI
JI SNYAM DU SEMS ZHES BYA BA LA SOGS PA GSUNGS SO, ,'DI LA THABS
RNAM PA

GNYIS KYIS GCIG DANG DU MA'I RANG BZHIN DANG BRAL BAR KHONG DU
CHUD PAS CHOS THAMS CAD BDAG MED PAR BSGOM PAR BYA'O ZHES STON
TO, ,DE LA THABS RNAM PA GNYIS NI BSAB PAR BYA BA'I THABS DANG,
SNANG BA MED PAR BYA BA'I THABS SO, ,DE LA SNA'I RDUL JI SNYED
YOD PA ZHES BYA BA 'DIS NI GCIG PU'I RANG

BZHIN DANG BRAL BAR KHONG DU CHUD NA BSRAB PAR BYA BA'I THABS YIN
PAR STON TE, 'JIG RTEN GYI KHAMS 'DI NI GCIG PUR RIGS PA MA YIN
TE, BSGRIBS PA DANG MA BSGRIBS PA LA SOGS PA GSAL BA'I CHOS DANG
LDAN PA'I PHYIR RO, ,DES NA DU MAR BSHIG NA RDUL PHRA RAB BSHIG
PAR KHAS BLANG BAR BYA'O,,

DE'I PHYIR RDUL PHRA RAB TU BSGOM NA GCIG PU NYID DU SPONG BAR
'GYUR RO ZHES STON TO, ,BYANG CHUB SEMS DPA' PHAL CHER DMIGS PA
CHUNG NGU MA YIN PA YID LA BYED PAS STONG GSUM GYI STONG CHEN
PO'I 'JIG RTEN GYI KHAMS LA DMIGS PA'I PHYIR STONG GSUM GYI STONG
CHEN PO ZHES SMOS SO, ,'DIS NI RGYA CHE BA YONGS

SU BSTAN TE, RDUL PHRA RAB DE DAG KYANG PHYOGS CHA'I BYE BRAG GIS
THA MI DAD PA'I PHYIR GRUB PA MED PA KHO NA YIN NA, JI LTAR RDUL
DE MANG POR 'GYUR ZHES RGOL BA'I BSAM PA LAS BRTAGS NAS CI'I SLAD
DU ZHES GSOL NAS, 'DIR LAN DU SA'I RDUL GANG LAGS PA DE ZHES BYA
BA DE GSOL TO, ,SA'I RDUL

@235B DE MANG PO GCIG PA NYID DU 'DZIN PA GSAL BA'I PHYIR RDUL
PHRA RAB KYI NGO BOR GSUNGS PA GANG YIN PA DE NI RDUL MED PA KHO
NA STE, DON DAM PAR NA SGYU MAS SPRUL PA'I NGO BO BZHIN DU RDUL
PHRA RAB MED PA KHO NA LAS BLOS RAB TU BRTAGS PA'I BDAG NYID YIN
PA'I PHYIR RO, ,'DIS NI GCIG PUR 'DZIN PA'I

THABS TZAM DU GSUNGS PAR ZAD KYI DON DAM PAR NI MA YIN NO, ,DES
NA SA'I RDUL ZHES BGYI'O ZHES BYA BA NI DE RIGS PA'I KUN RDZOB TU
YOD PA'I PHYIR RO, ,DE LTA MA YIN NA DON DAM PAR DE MED PA'I
PHYIR DANG, RANG GI MTSAN NYID NI BRJOD DU MI RUNG BA'I PHYIR
BRJOD PAR MI 'GYUR RO SNYAM PA KHO NAR

DGONGS PA'O, ,BRJOD PA'I KUN RDZOB TU DE BSTAN PAR YANG MI RIGS
TE, DE'I RANG GI NGO BO NI GZHAN YANG MI SNANG BA'I PHYIR RO,
,'DIS NI DU MA'I RANG BZHIN DANG BRAL BAR KHONG DU CHUD PA'I
THABS NI SNANG BA MED PAR BYA BA YIN PAR STON TO, ,'DI LTAR MJUG
TU PHRA RAB RNAMS KYANG RIGS PAS

SO SOR BTAGS NAS SNANG BAR BYED PAS NA, 'JIG RTEN GYI KHAMS RNAMS
DU MA'I RANG BZHIN DANG BRAL BAR RTOGS PAR 'GYUR ZHING DE'I 'OG
TU RANG BZHIN MED PAR KHONG DU CHUD DO, ,DE LTAR RE ZHIG SNOD KYI
'JIG RTEN GCIG DANG DU MA'I RANG BZHIN DANG BRAL BAS RANG BZHIN
NI MED PA KHO NAR BRJOD

NAS SEMS CAN GYI 'JIG RTEN YANG BRJOD PA'I PHYIR, 'JIG RTEN GYI
KHAMS GANG LAGS PA DE ZHES BYA BA GSOL TO, ,'JIG RTEN GYI KHAMS
NI 'DIR SEMS CAN GYI 'JIG RTEN LA DGONGS PA STE, GZHAN NI SNGAR
BSHAD ZIN PA'I PHYIR RO, ,DE KHAMS MA MCHIS PAR ZHES BYA BA DE
GCIG DANG DU

MA'I RANG BZHIN DANG BRAL BA'I PHYIR RO SNYAM DU DGONGS PA STE,
'DI LTAR RE ZHIG DE LAS GZUGS KYI PHUNG PO GANG YIN PA DE NI SNOD
KYI 'JIG RTEN NYID KYIS BSHAD DO, ,PHUNG PO LHAG MA BZHI NI JI
LTAR GCIG DANG DU MA'I RANG BZHIN DANG MI LDAN PAR SNGAR DPYAD PA
NYID DO, ,DE LTA MA YIN PAS

NA CHOS THAMS CAD SGYU MA BZHIN DU DON DAM PAR RANG BZHIN MED PAR
RNAL 'BYOR PA RNAMS KYIS MTHONG NGO, ,'DIS NI ZAB PA YANG BRJOD
DO, ,DON GYIS NA DON DAM PAR SNOD DANG SEMS CAN GYI 'JIG RTEN LA
DNGOS POR MNGON PAR ZHEN PA MI MTHUN PA'I PHYOGS SU YONGS SU
BSTAN TO, ,DE SPANG BAR

@236A *, ,BYA BA'I PHYIR 'DUN PA DANG, SMON LAM GDAB PA YANG
BSTAN TE, STONG GSUM GYI STONG CHEN PO'I 'JIG RTEN GYI KHAMS ZHES
MTSAN MA TZAM ZHIG YONGS SU BRJOD PAS DNGOS PO MTHA' DAG RANG
BZHIN MED PAR BSGOM PAR YONGS SU STON TO, ,DE RDUL MA MCHIS PAR
ZHES BYA BA DANG,

KHAMS MA MCHIS PAR ZHES BYA BA 'DIS NI DON DAM PAR RNAM PAR 'JOG
PA 'DIS NI RNAL 'BYOR DU SNYOMS PAR 'JUG PAS JI LTAR BSGRUB PAR
BYA BA DE YONGS SU BSTAN TO, ,DES NA 'JIG RTEN GYI KHAMS ZHES
BGYI'O ZHES BYA BA 'DIS NI SKUR PA 'DEBS PA'I MTHA' BKAG NAS
G-YENG BA TSAR GCOD PA BSTAN TO, ,DA

NI BYANG CHUB SEMS DPA' GANG DAG BSOD NAMS KYI TSOGS BSGRUBS PA'I
SHIN TU PHAN 'DOGS PAS BCOM LDAN 'DAS LA MCHOD PA NA DE'I SKU
RNAM PAR MI 'JIG PA DE DAG BSOD NAMS KYI TSOGS YONGS SU RDZOGS
PAR MI 'GYUR TE, YANG DAG PA YID LA BYED PA LA MA ZHUGS PA'I
PHYIR RO, ,DE BAS NA

DE DAG CHOGS MA BSAGS PA DANG BRAL BA'I PHYIR GNAS BCU GCIG PA'I
DBANG DU MDZAD NAS, RAB 'BYOR 'DI JI SNYAM DU SEMS ZHES BYA BA LA
SOGS PA GSUNGS SO, ,'DIR SPYIR BSDU BA'I DON NI 'DI YIN TE, DE
BZHIN GSHEGS PA LA MCHOD PA DANG, RIM GRO BYED PA NA MTSAN PHUN
SUM TSOGS PAS

DE BZHIN GSHEGS PAR MI LTA'I, 'O NA JI LTA BU ZHE NA, DON DAM PA
CHOS NYID DU ZHES BYA BA'O, ,LHAG MA'I BSHAD PA NI GZUGS KYI SKU
THOB PAR 'DUN PA'I GNAS DANG 'DIR MTHUN NO, ,'DI LA TSIG ZLOS PA
SNYAM DU DOGS PAR YANG MI BYA STE, SNGAR NI GZUGS KYI SKU THOB
PAR 'DUN PA'I DUS NA DE

RNAM PAR GZHIG PAR BSTAN, DA NI DE BZHIN GSHEGS PA LA MCHOD PA
DANG RIM GRO BA PA'I DUS NA BSTAN PAS THA DAD DO, ,'DIR DON GYIS
NA GZUGS KYI SKU LA DE BZHIN GSHEGS PAR MNGON PAR ZHEN PA MI
MTHUN PA'I PHYOGS SU YONGS SU BSTAN TE, DE SPANG BAR BYA BA'I
PHYIR 'DUN PA DANG SMON LAM

GDAB PAR YANG BSTAN TO, ,MCHAN PHUN SUM TSOGS PA ZHES MTSAN MA
TZAM ZHIG BRJOD PAS GZUGS KYI SKU MTHA' DAG YONGS SU BSTAN TO,
,MTSAN MA MCHIS PAR ZHES BYA BA NI DON DAM PA RNAM PAR 'JOG PA'O,
,DES NA ZHES BYA BA LA SOGS PAS NI G-YENG BA TSAR GCOD PA BSTAN
TO, ,DE LTAR CHOS THAMS CAD LA BDAG MED PAR

@236B RTOGS PAR BYA BA'I THABS BSTAN DU ZIN KYANG LUS DANG SROG
LA CHAGS SHING RNYED PA DANG BKUR STI LA GDU BA GANG DAG LE LO
DANG RNYED PA DANG BKUR STI DANG BSOD SNYOMS LA CHAGS PAR GYUR PA
DE DAG DE LA CHAGS PA DANG BRAL BA'I PHYIR GNAS BCU GNYIS PA'I
DBANG DU MDZAD NAS, RAB 'BYOR SKYES PA'AM BUD MED GANG GIS

ZHES BYA BA LA SOGS PA GSUNGS SO, ,'DIS NI SNYING PO MED PA SDUG
BSNGAL BRGYA STONG DU MA'I GNAS LUS GCIG GI PHYIR KHYED LA CHAGS
NAS LUS 'DI SNYED YONGS SU BTANG BAS KYANG MI RNYED PA'I BSOD
NAMS GANG YIN PA DE'I BAR CHAD BYED KYIS, LUS DANG SROG LA MI LTA
BA'I SEMS KYIS BDAG NYID THAMS

CAD KYIS 'DI LA BRTZON PAR BYA BA'I RIGS SO ZHES YONGS SU BSTAN
TO, ,'DIS NI DON GYIS NA LE LO LA SOGS PA MI MTHUN PA'I PHYOGS SU
YONGS SU BSTAN TO, ,DE SPANG PA'I PHYIR DAM PA'I CHOS YONGS SU
BZUNG BA LA SOGS PA'I DON DU 'DUN PA DANG SMON LAM GDAB PA YANG
STON TO, ,CHOS KYI

RNAM GRANGS 'DI LAS ZHES MTSAN MA TZAM ZHIG BRJOD PAS NI THEG PA
CHEN PO MTHA' DAG LA NYAN PA LA SOGS PAR MDZAD PA'O, ,BSOD NAMS
CHES MANG DU ZHES BYA BA 'DIS NI RGYA CHE BA BRJOD DO, ,CHOS KYI
SHUGS KYIS ZHES BYA BA NI CHOS LA DAD PA'I SHUGS KYIS ZHES BYA
BA'I THA TSIG GO, ,'PHAGS PA

RAB 'BYOR MCHI MA BYUNG BA DE YANG BCOM LDAN 'DAS KYI BYIN GYIS
RLABS KYIS LE LO CAN GZHAN DAG THEG PA CHEN PO'I CHOS RMAD DU
BYUNG BA BRJOD PAS SHIN TU DAD PA BSKYED PA'I DON DU BLTA BAR
BYA'O, ,DE'I PHYIR LAG PAS MCHI MA PHYIS NAS BCOM LDAN 'DAS LA
'DI SKAD CES GSOL TO, ,CHOS KYI RNAM

GRANGS 'DI DE BZHIN GSHEGS PA JI SNYED PAS GSUNGS PA NI BCOM LDAN
'DAS NGO MTSAR LAGS SO ZHES BYA BA GSOL TO, ,JI SNYED PAS ZHES
BYA BA NI MI BYED PA'I BYE BRAG STE, BSHAD PAR BYA BAR 'OS PA'I
RNAM PA JI SNYED KYIS BYANG CHUB SEMS DPA' RNAMS LA GSUNGS SHIG
CES BYA BA'I THA TSIG

GO; ,CI'I PHYIR SNYAM PA LA, BDAG GI YE SHES SKYES TSUN CHAD CES
BYA BA GSOL TO, ,TSUN CHAD CES BYA BA NI 'PHAGS PA'I BDEN PA'I
SPYOD YUL GYI YE SHES SKYES PA NAS BZUNG STE, DE'I BAR GYI CHOS
KYI RNAM GRANGS BSOD NAMS KYI 'BRAS BU MCHOG TU JI SKAD BSTAN PA
NYAN THOS DANG RANG SANGS

@237A *, ,RGYAS KYI SPYOD YUL MA YIN PA 'DI LTA BU SNGON CHAD MA
THOS SO ZHES BYA BA'I THA TSIG GO, ,'DIS NI RNYED DKA' BAR BRJOD
DO, ,DE LTAR BSOD NAMS KHYAD ZHUGS PA DE THOS NAS BRTZON 'GRUS
BRTZAMS TE 'JUG PA GANG DAG CHOS 'DI LA SGRA JI BZHIN DU 'DU SHES
PAR 'GYUR BA DE DAG

GI NYES PA DE YONGS SU SPANG BA'I PHYIR NGO MTSAR RAB CES BYA BA
'DI GSOL TE, BSOD NAMS RGYA CHEN PO SKYED PA SKYE BO MA RABS KYIS
DAD PAR DKA' BA DE LTA BU LA MOS PA'I PHYIR DANG, GANG ZAG DANG
CHOS LA BDAG MED PA SHIN TU ZAB PA LA MOS PA'I PHYIR BDAG LTA BU
GANG ZAG LA BDAG MED PA TZAM RTOGS

PA DAG PAS DE DE DAG NGO MTSAR RAB DANG LDAN PAR 'GYUR RO, ,YANG
DAG PAR 'DU SHES ZHES BYA BA NI, DON PHYIN CI MA LOG PAR 'DU SHES
PA LA BYA'I SGRA JI BZHIN DU MNGON PAR ZHEN NAS 'DI NI YANG DAG
PA'O SNYAM DU 'DU SHES PA LA NI MI BYA'O, ,'DI LTAR 'DIR CHOS
THAMS CAD RANG BZHIN MED PA DON DAM PA

LA DGONGS NAS BSTAN GYI KUN RDZOB TU NI RANG BZHIN MED PA MA YIN
PA'I PHYIR RO, ,DES NA MTHONG BA LA SOGS PA DANG 'GAL BA MA YIN
NO SNYAM DU DGONGS PA'O, ,GAL TE YANG DAG PAR 'DU SHES PA YOD PA
NA 'DU SHES YOD PAR BYA BA YANG DON DAM PAR YOD PAR 'GYUR TE, 'DU
SHES PAR BYA BA MED NA 'DU SHES

KYANG MED PAR THAL BAR 'GYUR BA'I PHYIR RO, ,DE'I PHYIR CHOS
THAMS CAD DON DAM PAR RANG BZHIN MED PAR JI LTAR 'GRUB SNYAM DU
SEMS PA'I KLAN KA LA BRTAGS NAS, DE CI'I SLAD DU ZHES BYA BA GSOL
TE, LAN DU BCOM LDAN 'DAS YANG DAG PAR 'DU SHES PA GANG LAGS PA
ZHES BYA BA GSOL TO, ,'DU

SHES PAR BYA BA DANG, GANG YANG MED PA DANG, GCIG DANG DU MA'I
RANG BZHIN DANG BRAL BA'I PHYIR DON DAM PAR DE NYID 'DU SHES MED
PA STE, DE'I PHYIR YANG DAG PAR 'DU SHES PA DE LA YANG DAG PAR
'DU SHES PAR MI BYA'O ZHES BSTAN TO, ,GANG GI PHYIR MA BRTAGS NA
DGA' BA TZAM DU YOD PA DE'I PHYIR DE

YANG DAG PAR 'DU SHES ZHES DE BZHIN GSHEGS PA GSUNG NGO, ,DE LTA
MA YIN NA RNAM PA THAMS CAD DU MED PA'I PHYIR GSUNG BAR MI 'GYUR
RO, ,'DIS NI DON DAM PAR RNAM PAR 'JOG CING JI LTAR RNAL 'BYOR DU
SNYOMS PAR 'JUG PAS BSGRUB PAR BYA BA DANG, JI LTAR RNAM PAR
G-YENG BA TSAR GCAD PAR BYA BA

@237B DE GNYI GA BSTAN TO, ,ZAB PA YANG BRJOD DO, ,SGRO 'DOGS PA
DANG SKUR PA 'DEBS PA'I MTHA' YANG SPANGS SO, ,LE LO CAN DE DAG
NYID NGO MTSAR BA BSKYED PA'I PHYIR BDAG CHOS KYI RNAM GRANGS 'DI
BSHAD PA LA RTOG CING MOS PA NI BDAG LA NGO MTSAR MA LAGS KYI,
BCOM LDAN 'DAS SLAD MA'I TSE

SLAD MA'I DUS LNGA BRGYA PA THA MA LA SEMS CAN GANG DAG CHOS KYI
RNAM GRANGS 'DI LEN PA DANG, 'DZIN PA DANG, KUN CHUB PAR BGYID PA
DE DAG NI NGO MTSAR RAB DANG LDAN PAR 'GYUR LAGS SO ZHES BYA BA
GSOL TO, ,'DI'I PHYIR BSDU BA'I DON 'DI YIN TE MA 'ONGS PA NA DAM
PA'I CHOS RAB TU RNAM PAR

'JIG PAR 'GYUR BA'I DUS NA BYANG CHUB SEMS DPA' GANG DAG CHOS KYI
RNAM GRANGS 'DI 'DZIN PAR 'GYUR LA, DE DAG GANG ZAG LA SOGS PAR
'DZIN PAR MI 'GYUR BA DE LTA BU DAG KYANG 'BYUNG BAR 'GYUR NA,
KHYED CAG DAM PA'I CHOS KYI DGA' STON DANG BCAS PA'I DUS NA YANG
SGRUB PA DE 'DRA BA MED

PAS NA 'DI NI KHYED KYI SHIN TU NGO TSA BA'I GNAS YIN NO ZHES BYA
BA'O, ,DE LA BDAG CES BYA BA NI GANG ZAG LA BDAG MED PAR RTOGS
PA'O, ,'DI ZHES BYA BA NI GANG ZAG DANG CHOS LA BDAG MED PAR
YONGS SU STON PA'O, ,BSHAD PA LA ZHES BYA BA NI BCOM LDAN 'DAS
KYIS MNGON SUM DU

GSAL BAR MDZAD PA'O, ,RTOG PA ZHES BYA BA NI DANG BA'I RNAM PA
STE DANG BAR STON TO, ,MOS PA ZHES BYA BA NI YID CHES PA'I RNAM
PA'O, ,SEMS CAN DE DAG CES BYA BA NI BCOM LDAN 'DAS BSKAL PA MA
'ONGS PA'I DUS NA 'BYUNG BA DAG GO, ,'DIR LEN PA LA SOGS PA'I
TSIG SMOS PA GANG YIN

PA DE NI SNGAR BSHAD PAR ZAD DO, ,DE NI 'DI SKAD DU BSTAN PAR
'GYUR TE, GANG ZAG LA BDAG MED PA TZAM RTOGS PA BDAG BCOM LDAN
'DAS LAS MNGON SUM DU THOS PA'I STOBS KYIS BDAG MED PA GNYIS KYI
TSUL STON PAR BYED PA'I CHOS 'DI LTA BU LA DAD CING YID CHES PA
TZAM DU GYUR PA GANG YIN

PA DE NGO MTSAR MA YIN GYI, GANG BCOM LDAN 'DAS BSKAL PA NA 'DI
LA 'DZIN PA LA SOGS PA'I RIM GYIS CHOS KYI RNAM GRANGS 'DI LTA BU
RTOGS NAS KUN CHUB PAR BYED PA DE DAG NGO MTSAR RAB DANG LDAN PAR
'GYUR TE, BCOM LDAN 'DAS DANG BSKAL PA THEG PA CHEN PO SPONG BA
MANG BA NA DE LA DAD PA

@238A *, ,SKYES PA NI SHIN TU DKON PA'I PHYIR RO SNYAM DU DGONGS
PA'O, ,'DIS NI LE LO SPANGS TE DAM PA'I CHOS GZUNG BA LA SOGS PA
LA 'DUN PA DANG, SMON LAM GYIS GNAS PAR BYA BA BSTAN PA YIN NO,
,DE DAG LUNG 'BA' ZHIG DANG LDAN PAR 'GYUR BAR MA ZAD KYI RTOGS
PA PHUN

SUM TSOGS PAR YANG BSTAN PA'I PHYIR YANG BCOM LDAN 'DAS ZHES BYA
BA GSOL TO, ,BDAG CES BYA BA LA SOGS PA SMOS PA NI MTSON PA STE,
DE NA DE DAG CHOS SU 'DU SHES 'JUG PAR MI 'GYUR TE, BDAG MED PA
GNYI GA CIG CAR RTOGS PA'I PHYIR RO, ,GAL TE BDAG MED PA LA

SOGS PA YOD NA NI DE'I TSE NGES PAR DE 'DU SHES PA YANG 'JUG GO
SNYAM DU SEMS PA LA, DE CI'I SLAD DU ZHE NA ZHES GSOL NAS, LAN DU
BDAG TU 'DU SHES PA ZHES BYA BA GSOL TO, ,'DIS NI BDAG LA SOGS PA
JI SKAD SMOS PA LTAR RE ZHIG ZHOG GANG 'DI NI NGA'O SNYAM DU BDAG
TU 'DU SHES PA

SKYE BO THAMS CAD LA GRAGS PA DE YANG BRTAGS PA'I KHUR MI BZOD
PAS CI YANG MA YIN NA BDAG LA SOGS PA MYONG BA MED PA DNGOS PO
YOD PAR MI 'GYUR BA LTA SMOS KYANG CI DGOS ZHES DE SKAD STON TE,
'DIS NI RNAL 'BYOR DU SNYOMS PAR 'JUG PA BSTAN TO, ,GAL TE BDAG
LA SOGS PA MED DU

ZIN KYANG DE DAG TU PHYIN CI LOG TU GYUR NAS, BDAG LA SOGS PAR
'DU SHES 'JUG PAR MI 'GYUR RO ZHES BYA BA CI MNGON SNYAM DU SEMS
PA'I DRI BA NANG DU BRJOD PA BZHAG PA LA BRTAGS NAS, DE CI'I SLAD
DU ZHES GSOL TE, LAN DU SANGS RGYAS BCOM LDAN 'DAS RNAMS NI 'DU
SHES THAMS CAD

DANG BRAL BA'I SLAD DU'O ZHES BYA BA GSOL TO, ,'DI LA DON NI 'DI
YIN TE, DNGOS PO MA LUS PAR DE KHO NA JI LTA BA BZHIN DU THUGS SU
CHUD PAS SANGS RGYAS BCOM LDAN 'DAS RNAMS ZHES BYA'O, ,DON DAM
PAR 'DU SHES PAR BYA BA GANG YANG MED PAS DE DAG GANG DU YANG 'DU
SHES MI 'JUG GO, ,DE

LTA MA YIN NA PHYIN CI LOG TU 'GYUR RO, ,BYANG CHUB SEMS DPA'
RNAMS NI SANGS RGYAS KYI RJES SU SLOB PAS 'JUG PA YIN NO, ,DE LTA
MA YIN NA DE'I GO 'PHANG JI LTAR THOB PAR 'GYUR, DES NA SANGS
RGYAS BCOM LDAN 'DAS RNAMS KYIS 'DU SHES THAMS CAD DANG BRAL BA
LA JI LTAR BSLAB PA DE BZHIN

@238B DU; BYANG CHUB SEMS DPA' RNAMS KYIS KYANG BSLAB PAR BYA'O,
,DE'I PHYIR BYANG CHUB SEMS DPA' GANG DAG DE'I RJES SU SLOB PA DE
DAG BDAG LA SOGS PAR 'DU SHES MI 'JUG PAR NGES SO, ,DE DE BZHIN
NO ZHES BYA BA NI 'DUL BA RNAMS NGES PA'I PHYIR BCOM LDAN 'DAS
KYIS ZHAL GYIS BZHES NAS LAN

GNYIS SU GSUNGS SO, ,'DI YAN CHAD NI BRTZON 'GRUS LAS LDOG PA'I
DBANG DU MDZAD NAS GSUNGS SO, ,DA NI GANG ZAG CHOS ZAB MO 'DI
THOS NAS YID SKRAG STE, THOG MA KHO NAR BRTZON 'GRUS MI RTZOM PA
DE DAG BRTZON 'GRUS MI RTZOM PA DE DANG BRAL BA'I PHYIR SEMS CAN
GANG DAG CES BYA BA LA

SOGS PA GSUNGS SO, ,SKRAG NA BRTZON 'GRUS MI RTZOM STE, ,NYAN
THOS KYI THEG PAR NI BCOM LDAN 'DAS KYIS 'DI NI CHOS TZAM DU ZAD
DE 'DI LA GANG ZAG NI MED PA KHO NA'O ZHES BSTAN LA, THEG PA CHEN
POR NI CHOS TZAM PO DE DAG YANG BRDZUN PA'O ZHES BSTAN PAS DE LA
THOG MA MED PA'I DUS NA

LHAN CIG SKYES PA'I BDAG TU LTA BA DANG 'BREL PA'I SNYING CAN LUS
MA BSGOMS PA DAG GANG ZAG BDAG MED PA THOS NAS NGA MED DO ZHES
SKRAG PAR 'GYUR TE, DE DGAG PA'I PHYIR MI SKRAG PA ZHES BYA BA
GSUNGS SO, ,GANG DAG CHOS TZAM LA MNGON PAR ZHEN PA DE DAG CHOS
LA BDAG MED PA BSTAN PA

THOS PA'I DUS NA KUN TU SKRAG PAR 'GYUR TE, CHOS TZAM PO GANG YIN
PA DE YANG MED PAS KYE MA'O BDAG NI MA RUNG NGO SNYAM DU SEMS TE,
PHYOGS BCUR BLTAS KYANG SKYABS MED PAS KUN TU SKRAG PAR 'GYUR BAS
DE DGAG PA'I PHYIR KUN TU MI DNGANG ZHES BYA BA GSUNGS SO, ,SEMS
PA'I DUS NA GNYI GA MED

PAR SBYOR MI NUS PAS KUN TU DNGANG BAR 'GYUR RO, ,BDAG CAG GIS JI
LTAR BDAG MED PA GNYI GA KHONG DU CHUD PAR BYA ZHES THOG MA KHO
NAR KUN TU SKRAG PAR 'GYUR BA DE DGAG PA'I PHYIR KUN TU DNGANG
BAR MI 'GYUR ZHES BYA BA GSUNGS SO, ,GZHAN DAG NA RE BDAG MED PA
RNAM GNYIS KHONG DU MA CHUD

PAS SKRAG PA GANG YIN PA DE'I TSE CHUNG NGU DANG 'BRING DANG CHEN
PO RNAMS TSIG GSUM PO DAG GIS GO RIMS BZHIN DU BSTAN TE ZHE'O,
,GZHAN DAG NA RE SKRAG PA RNAM PA GSUM NI THOS PA DANG, SEMS PA
DANG, BSGOM PA'I DUS NA'O ZHE'O, ,DA NI RNYED PA DANG BKUR STI LA
CHAGS PA DBRAL BA'I PHYIR DE DAG

@239A *, ,NGO MTSAR RAB DANG LDAN PAR 'GYUR ZHES THOS PAR 'DOD PA
LA PHAN GDAGS PA'I PHYIR BDAG NYID KYIS DRI BA SNGON DU BTANG NAS
DE CI'I PHYIR ZHES BYA BA GSUNGS SO, ,PHA ROL TU PHYIN PA DAM PA
'DI NI ZHES BYA BA SMOS TE, SHES RAB KYI PHA ROL TU PHYIN PA 'DI
NI BYANG CHUB DANG NYE BA'I RGYU YIN PA

DANG; 'DI DANG BRAL BA'I SBYIN PA LA SOGS PA PHA ROL TU PHYIN PA
MED PA'I PHYIR PHA ROL TU PHYIN PA THAMS CAD KYI MCHOG YIN NO,
,NGA NYAG GCIG GIS 'DI DAM PAR GSUNGS PA MA YIN GYI, SANGS RGYAS
THAMS CAD KYIS KYANG 'DI DAM PAR GSUNGS SO ZHES BSTAN PA'I PHYIR
PHA ROL TU PHYIN PA DAM PA GANG ZHES BYA BA

GSUNGS SO, ,'DIS NI SANGS RGYAS GCIG GIS GSUNGS PA YANG DON PHYIN
CI MA LOG PAS DE BZHIN NYID DU GZUNG NA GANG SANGS RGYAS THAMS
CAD KYIS GCIG TU DGONGS PA LTA SMOS KYANG CI DGOS ZHES DE SKAD
STON TO, ,DES NA DAM PA LA BDAG NYID THAMS CAD KYIS BSGRUB NA JI
LTAR NGO MTSAR RAB DANG LDAN PAR MI

'GYUR, DAM PAR BSTAN PA 'DI NI NGO TSA BA'I GNAS GNYIS PA BSTAN
PA YIN TE, DE LTAR CHOS 'DI MCHOG YIN NA KHYED 'DI LTAR RNYED PA
DANG BKUR STI LA CHAGS TE BAG MED PAR GNAS PA DE NI SHIN TU NGO
TSA BAR BYED PA'O ZHES BYA'O, ,'DIS NI SEMS RAB TU GZUNG BA BSTAN
TO, ,DE LTAR NGO TSA BA'I

GNAS BSHAD DU ZIN KYANG GANG DAG SDUG BSNGAL MI BZOD PAS SHIN TU
BRTZON 'GRUS RTZOM PAR MI SPRO BA DE DAG SDUG BSNGAL MI BZOD PA
DANG BRAL BA'I PHYIR GNAS BCU GSUM PA'I DBANG DU MDZAD NAS YANG
RAB 'BYOR CES BYA BA LA SOGS PA GSUNGS SO, ,'DI LA JI LTAR BZOD
PA DANG, BZOD

PA DE RTAGS GANG GIS SHES PA DANG, RNAM PA GANG YIN PA DANG, DE
RNAM PA JI LTA BU DANG, MI BZOD PA'I GZHI'I GNYEN PO GANG YIN PA
DE GNAS 'DI STON TE, ,JI LTAR BZOD CE NA, CHOS THAMS CAD KYI RANG
BZHIN MI DMIGS PA STE, DE BZHIN GSHEGS PA'I BZOD PA'I PHA ROL TU

PHYIN PA GANG YIN PA DE NYID PHA ROL TU PHYIN PA MED DO ZHES
GSUNGS PA GANG YIN PA STE, DON DAM PAR DU BZOD PA DANG, GANG GIS
BZOD PA DANG, GANG LA BZOD PA DANG, GANG BZOD PAR BYA BA DANG,
BZOD PA GANG YIN PA DE THAMS CAD MI DMIGS PAS DE PHA ROL TU PHYIN
PA MED PA NYID DO, ,

@239B DON DAM PAR DE LTAR MA SKYES PA'I PHYIR DE PHA ROL TU 'GRO
BA MED DO SNYAM DU DGONGS PA'O, ,'DIS NI BZOD PA DE NGO BO NYID
KYIS SKYE BA MED PAR BSTAN TE, ZAB PA YANG BRJOD DO, ,DE LTAR
CHOS THAMS CAD MI DMIGS PAR YID LA BYED PAR BYANG CHUB SEMS DPA'
RNAMS BZOD PAR CI MNGON SNYAM DU SEMS

SHING; DE CI'I SLAD DU ZHES SHES PAR BYED PA'I GTAN TSIGS ZHUS PA
DANG, LAN DU RAB 'BYOR GANG GI TSE ZHES BYA BA LA SOGS PA GSUNGS
SO, ,YAN LAG RNAMS NI LAG PA DANG RKANG PA LA SOGS PA DAG GO,
NYID LAG RNAMS NI SOR MO LA SOGS PA DAG GO, ,NGA LA 'DU SHES CI
YANG MED CES BYA BA NI

GZHAN GYI LUS SU 'DU SHES PA DANG, MTSON CHAR 'DU SHES PA DANG,
GCOD PAR 'DU SHES PA DANG, GZHAN DU 'DU SHES PA DANG ,BZOD PAR
'DU SHES PA LA SOGS PA STE, 'DIS NI CHOS THAMS CAD MI DMIGS PAR
BRJOD DO, ,GAL TE 'DU SHES CI YANG MED NA RGYAL BA'I GNAS SKABS
BZHIN DU SEMS PA MED PAR

'GYUR RO SNYAM PA LA, 'DU SHES MED PAR GYUR PA YANG MA YIN ZHES
BYA BA GSUNGS SO, ,DE'I DUS NA RNAL 'BYOR BA'I SHES PA CHOS THAMS
CAD BDAG MED PAR RTOGS PA YANG DAG PA'I KUN RDZOB KYI NGO BO NYID
YOD PAR DGONGS PA'O, ,DE'I YANG CI MNGON SNYAM DU SEMS PA'I 'DRI
BA LA BRTAGS

NAS BDAG NYID KYIS DE CI'I PHYIR ZHE NA ZHES BYA BA BKA' STZAL
NAS, LAN DU RAB 'BYOR GAL TE ZHES BYA BA GSUNGS SO, ,GNOD SEMS
KYI 'DU SHES KYANG ZHES BYA BA'I DGONGS PA NI 'DI YIN TE, GANG LA
BDAG TU 'DU SHES YOD PA DE LA DE TZAM GYIS NA NGES PAR BDAG LA
CHAGS PA 'BYUNG NGO, ,

DE LTAR BDAG LA CHAGS PA DANG LDAN NA, GDON MI ZA BAR BDAG GI
DANG GZHAN DU RTOG PA 'BYUNG STE, 'DI LTAR DES GANG ZHIG BDAG LA
PHAN 'DOGS PAR BSDUS PA DE LA NI BDAG GIR RNAM PAR RTOG LA, GZHAN
LA NI PHA ROL TU RNAM PAR RTOG GO, ,DE'I PHYIR BDAG GI DANG MTHUN
PAR 'JUG GO, ,

DE'I PHYIR BDAG DANG BDAG GI DANG MTHUN PAR 'JUG PA LA RJES SU
CHAGS PA DANG DE DANG 'GAL BA LA ZHE SDANG STE, DE DANG 'BREL PA
NYES PA'I TSOGS MTHA' DAG KYANG 'BYUNG NGO, ,DE NYID KYI PHYIR,
BDAG YOD GZHAN DU 'DU SHES TE, ,BDAG GZHAN BYED PAS YANG 'DZIN
SDANG, ,'DI DAG DANG NI 'BREL PA

@240A *, ,YIS, NYES PA THAMS CAD RAB TU 'PHEL, ZHES BSHAD DO,
,GANG LA GNOD SEMS LA SOGS PA NYES PA'I TSOGS 'BYUNG BA DE LA NGA
JI LTAR BZOD PA SMRA BAR GRAGS PAR 'GYUR TE, GANG GIS NA BZOD
PA'I MTHUS KA LING KA'I RGYAL PO DE'I TSE DE KHO NA SEMS CAN
DMYAL BAR

'GRO BAR 'GYUR SNYAM DU DGONGS PA'O, ,'DIS NI GNOD PA BYAS PA NA
'GYUR BA MED PAS GNOD SEMS LA SOGS PA NGES PAR 'BYUNG BA RNAMS
MED PA'I PHYIR BDAG LA SOGS PA'I 'DU SHES DANG BRAL BA'I RTAGS
KYIS BZOD PA DE 'DRA BA DE SHES PAR BSTAN PA YIN NO, ,'DI NYID
KYIS BZOD PA RNAM PA GSUM

YANG BSTAN TE, 'DIR KA LING KA'I RGYAL POS ZHES BYA BA 'DIS NI
GNOD PA BYED PA LA MI BZOD PA'I BZOD PA YONGS SU STON TO, ,YAN
LAG DANG NYID LAG CES BYA BA 'DIS NI SDUG BSNGAL DANG DU LEN PA'I
BZOD PA'O, ,DE'I TSE NGA LA ZHES BYA BA LA SOGS PAS NI CHOS LA
NGES PAR RTOG PA'I

BZOD PA'O, ,'DIS NI DON GYIS NA CHOS DANG GANG ZAG TU RNAM PAR
RTOG PA MI MTHUN PA'I PHYOGS YONGS SU STON CING, 'DUL BA RNAMS DE
SPANG BA DANG, JI SKAD SMOS PA'I BZOD PA SKYED PAR YANG DAG PAR
'DZIN DU 'JUG PA YIN TE, 'DI LTAR 'DIS NI GDUL BA'I SKYE BO DAG
'DI SNYAM DU GANG

GI TSE BCOM LDAN 'DAS NYID BYANG CHUB KYI PHYIR BZOD PA MCHOG 'DI
LTA BU BSGOMS PA DE NI BDAG CAG GIS 'DI CI'I PHYIR MI BSGOM STE,
BYA DKA' BA'I LAS MA BYAS NA RNYED DKA' BA'I GO 'PHANG MI THOB BO
SNYAM DU SEMS SO, ,DE'I PHYIR GDUL BA DE DAG DE LA SGRO BA BSKYED
PA YIN NO, ,YAN

LAG DANG NYING LAG RNAMS ZHES MTSAN MA TZAM ZHIG BRJOD PAS SDUG
BSNGAL DANG DU LEN PA'I BZOD PA THAMS CAD YONGS SU BSTAN TO, ,DA
NI BZOD PA DE RNAM PA JI LTA BU YIN PA DE BZHIN DU BSTAN PA'I
PHYIR RAB 'BYOR NGAS MNGON PAR SHES TE ZHES BYA BA GSUNGS SO, ,DE
YANG KA LING KA'I RGYAL POS

PA'I YAN LAG DANG NYING LAG BCAD PAR GYUR PA ZHES BYA BA'I SKABS
YIN TE, MNGON PAS MA GSUNGS SO, ,BZOD PA DE YANG RNAM PA GNYIS SU
YONGS SU BSTAN TO, ,GZHAN GNOD PA BYED PA RGYUN TU SDUG BSNGAL
BA'I YUL CAN DANG GZHAN GNOD PA BYED PA MI BZAD PA'I SDUG BSNGAL
GYI YUL CAN NO, ,

@240B DE LA RGYUN TU SDUG BSNGAL LA SOGS PA'I YUL NI TSE RABS
LNGA BRGYAR ZHES BYA BA GANG YIN PA STE, 'DIS NI 'DI'I RGYA CHE
BA BRJOD DO, ,MI BZAD PA'I SDUG BSNGAL LA SOGS PA YUL NI YAN LAG
DANG NYING LAG RNAMS ZHES GANG GSUNGS PA YIN NO, ,MI BZOD PA'I
GZHI NI SDUG BSNGAL RNAM PA GSUM

'DI LTA STE 'KHOR BA'I SDUG BSNGAL DANG SEMS CAN LOG PAR 'JUG
PA'I SDUG BSNGAL DANG, LONGS SPYOD DANG MI LDAN PA'I SDUG BSNGAL
LO, ,DE LA MI BZOD PA'I GZHI DANG PO'I GNYEN POR DE LTA BAS NA
ZHES BYA BA GSUNGS SO, ,'DI MTHA' DAG GIS NI MI BZOD PA SPANGS
TE, BYANG CHUB

LA 'DUN PA DANG SMON LAM GYIS GNAS PAR BYA'O ZHES BSTAN PA YIN
TE, BYANG CHUB TU SEMS BSKYED NA SU YANG 'KHOR BA'I SDUG BSNGAL
GYIS REG PAR MI 'GYUR RO SNYAM DU DGONGS PA'O, ,BRGYA LA BYANG
CHUB KYI SEMS LAN 'GA' ZHIG BSKYED DU ZIN KYANG BDAG TU MNGON PAR
ZHEN PA'I SGO NAS SDUG

BSNGAL RNAM PA GSUM GYI 'DU SHES KYIS SKRAG NAS YANG SKYED PAR MI
BYED PAS 'DU SHES THAMS CAD RNAM PAR SPANGS TE ZHES BYA BA GSUNGS
TE, ,BDAG LA SOGS PAR 'DU SHES PA DANG, SDUG BSNGAL RNAM PA GSUM
GYI 'DU SHES NI 'DIR 'DU SHES THAMS CAD DO, ,GZUGS

LA SOGS PA MNGON PAR ZHEN PA NI NYAN THOS LA SOGS PA BZHIN DU
'KHOR BA YONGS SU BRTAGS NAS SDUG BSNGAL DES YID GDUNGS NAS BRGYA
LAM NA YANG BYANG CHUB KYI SEMS MI BSKYED PAS GZUGS LA MI GNAS
PAR ZHES BYA BA LA SOGS PA GSUNGS SO, ,GZUGS LA SOGS PA LA YONG

BAR MNGON PAR ZHEN PA NI DE LA GNAS PA STE, 'DIR YANG SNGA MA
BZHIN DU BSHAD DO, ,'DIR TSIG ZLOS PAR YANG MI 'GYUR TE, ,'DIS NI
MI BZOD PA'I GZHI'I GNYEN PO BRJOD DO, ,SNGA MAS NI PHA ROL TU
PHYIN PA LA SBYOR BA'O, ,'DIR GDUL BA RNAMS CHOS MED PA LA YANG
MI GNAS

PA ZHES BYA BA LHAG MA YIN TE, 'DIS NI MED PA LA MNGON PAR ZHEN
PA DGAG GO, ,CI LA YANG MI GNAS PAR ZHES BYA BA 'DIS NI GZUGS LA
SOGS PA DAG LA MING TZAM DU YOD PAR MNGON PA ZHEN PA DGAG STE,
'DIS NI RNAL 'BYOR DU SNYOMS PAR 'JUG PA BSTAN TO, ,CI GZUGS

@241A *, ,LA SOGS PA YOD BZHIN DU DE LA GNAS PA LA ZHE SDANG BA'I
PHYIR RAM, 'ON TE MED PA KHO NA LA LOG PAR MNGON PAR ZHEN PA
YONGS SU SPANG PA'I DON DU DGAG SNYAM DU SEMS PA'I 'DRI BA LA
BRTAGS NAS DE CI'I SLAD DU ZHE NA ZHES ZHUS PA DANG, LAN DU GNAS
PA GANG YIN PA DE

NYID MI GNAS PA'I PHYIR TE ZHES BYA BA GSUNGS SO, ,'DI LA DON NI
'DI YIN TE, KHYED KYI SEMS THOG MA MED PA'I DUS NAS GZUGS LA SOGS
PA LA DNGOS POR MNGON PAR ZHEN PA'I STOBS KYIS GZUGS LA SOGS PA
LA GNAS TE, BDEN PAR MNGON PAR ZHEN PA GANG YIN PA DE GZUGS

LA SOGS PA DNGOS PO GANG YIN PA MED PA'I PHYIR DON DAM PAR MI
GNAS PA'O, ,DE BAS NA ZHES BYA BA MJUG BSDU BA 'DIS NI 'DIR
PHYOGS GNYIS PA LA GNAS PAR STON TE, SBYIN PA'I SGRAS SNGA MA
BZHIN DU 'DIR YANG PHA ROL TU PHYIN PA DRUG CAR DU BZHED DO, ,MI
BZOD PA'I GZHI GNYIS

PA'I GNYEN POR YANG RAB 'BYOR ZHES BYA BA LA SOGS PA GSUNGS SO,
,'DI MTHA' DAG GIS CI GAL TE BYANG CHUB SEMS DPA'I SU'I DON DU
PHA ROL TU PHYIN PA SHIN TU BYA DKA' BA LA SBYOR BA RTZOM PAR
SPRO YANG SEMS CAN DE DAG KYANG DON DAM PAR MED LA SEMS CAN DU
'DU SHES PA YANG DON DAM PAR

MED NA DE DAG JI LTAR SEMS CAN DE LTA BU DAG LOG PAR 'JUG PAS
SKYO BAR 'GYUR ZHES DE SKAD YONGS SU STON TO, ,SEMS CAN DANG DER
'DU SHES PA BKAG PAS NI BDAG MED PA GNYIS KA BRJOD DO, ,SEMS CAN
THAMS CAD KYI DON GYI PHYIR ZHES BYA BA 'DIS NI 'DIR RGYA CHE BA
BSTAN TO, ,LHAG

MA MTHA' DAG GIS ZAB PA BSTAN TO, ,DE LTAR RE ZHIG RIGS PAS BZOD
PAR RIGS SO ZHES BSTAN NAS, DA NI DE BZHIN GSHEGS PA LA YID CHES
PAS KYANG RIGS SO ZHES BSTAN PA'I PHYIR YANG DAG PAR GSUNGS PA
ZHES BYA BA LA SOGS PA GSUNGS SO, ,DANG PO NI BSTAN PA'O, ,

LHAG MA NI BSHAD PA'O, ,YANG NA BDEN PA BZHI BSTAN PA'O, ,GO RIMS
BZHIN DU SBYAR RO, ,YANG NA YANG DAG PA GSUNGS PA ZHES BYA BA NI
BSGRUB PAR BYA BA BSTAN TO, ,DE BZHIN GSHEGS PA ZHES BYA BA NI
GTAN TSIGS BSTAN PA STE, 'DI LTAR SANGS RGYAS BCOM LDAN 'DAS DAG
NYON

@241B MONGS PA DANG SHES BYA'I SGRIB PA SPANGS TE, DE BZHIN
GSHEGS PA DE BZHIN DU 'DI YANG GSHEGS TE BYON PAS DE BZHIN GSHEGS
PA'O, ,DE BAS NA YANG DAG PA PHYIN CI MA LOG PAR GSUNG BA STE,
PHYIN CI LOG TU STON PA'I RGYU SGRIB PA MI MNGA' BAS RGYU MI
DMIGS PAR SGRUB PO, ,'DI DE BZHIN GSHEGS

PA KHO NA YIN PAR JI LTAR 'GRUB SNYAM PA DANG, BDEN PA GSUNG PA
ZHES BYA BA GSUNGS SO, ,BDEN PA STE 'PHAGS PA'I BDEN PA BZHI'I
MTSAN NYID GSUNG BA'I NGANG TSUL CAN GANG YIN PA STE, DES NA DE
DE BZHIN GSHEGS PA ZHES BYA BAR NGES SO, ,SHIN TU SKOL BA'I DON
NI RNAM PA THAMS

CAD DU YANG DAG PAR STON MI SRID DE, JI SKAD DU, THABS LAS BYUNG
DANG DE YI RGYU, ,LKOG GYUR DE BSHAD SHIN TU DKA', ,ZHES BSHAD PA
LTA BU'O, ,'DI BDEN PA GSUNG PA BDEN PAR JI LTAR SHES SNYAM PA LA
DE BZHIN NYID GSUNG PA ZHES BYA BA GSUNGS SO, ,DE DNGOS PO'I DE
KHO

NA PHYIN CI MA LOG PAR JI LTA BA BZHIN DU GSUNG BAS DE BZHIN NYID
GSUNG PA'O, ,DE SPANG BAR BYA BA DANG BLANG BAR BYA BA'I DE KHO
NA THABS BCAS PAR JI LTAR GNAS PA BZHIN DU GSUNG PA STE, DE JI
LTAR BDEN PA GSUNG BAR MI 'GYUR, DE LTAR GYUR DU ZIN KYANG DES
BSTAN PA'I BDEN PA

BZHI PO DE BZHIN DU GNAS PAR CI MNGON SNYAM PA LA, LOG PAR GSUNG
PA MA YIN NO ZHES BYA BA GSUNGS PA'O, ,GANG GI PHYIR MA LOG PA
TSAD MA DANG LDAN PAR GSUNG GI TSAD MAS GNOD PA MI GSUNG BA DE'I
PHYIR BDEN PA'O ZHES BYA BA'I THA TSIG GO, ,'DI MTHA' DAG GIS NI
'BRAS BU'I

GTAN TSIGS KYIS BCOM LDAN 'DAS TSAD MAR BSGRUBS SO, ,DE NYID KYI
PHYIR, SKYOB LAS YANG DAG BSTAN MA LUS, ,KHYAD PAR CAN GYI MKHYEN
PA BSGRUB, ,CES BSHAD DO, ,DON DAM PAR DNGOS PO'I RANG BZHIN GCIG
GYANG GRUB PA MED PAS, BDEN BA GCIG KYANG BSGRUB PAR

DKA' NA BDEN PA BZHIR LTA GA LA 'GYUR TE, BDEN PA BZHI BRJOD PAS
YANG DAG PAR GSUNG BAR 'GYUR, 'DI LTAR BCOM LDAN 'DAS KYIS PHUNG
PO LNGA NI SGYU MA LTA BU'O ZHES GSUNGS NA DE'I BDAG NYID SDUG
BSNGAL GYI BDEN BAR JI LTAR 'GYUR, SDUG BSNGAL YANG DON DAM PAR
BRDZUN

@242A *, ,BA'I PHYIR DE KUN TU 'BYUNG BDAG 'GOG PA DAG KYANG MED
PA KHO NA STE, RI BONG GI RVA LA SOGS PA SHIN TU MED PA LA NI DE
GNYIS MI SRID DO, ,'GOG PA MED PAS DER 'GRO BA'I LAM YANG DON DAM
PAR MED PA NYID DE, BGROD PAR BYA BA MED NA 'GRO BA YANG MED DO,
,'DI SKAD DU,

BYANG CHUB BZHAGS NAS BDEN PA GCIG GRUB PAR, GZIGS PA MED NA
BZHIR LTA GA LA 'GYUR, ,ZHES BSTAN PA LTA BU'O, ,DE LA BRTAGS NAS
GANG DAG YANG DAG PAR GSUNG BA LA SGRA JI BZHIN DU MNGON PAR ZHEN
PA DE DAG GI SGRO 'DOGS PA'I MTHA' SPANG BA'I PHYIR YANG RAB
'BYOR ZHES BYA BA LA SOGS PA

GSUNGS SO, ,BDEN PA YANG MED CES BYA BA NI DON DAM PAR RANG BZHIN
GANG YANG GRUB PA MED PA'I PHYIR RO, ,BRDZUN PA YANG MED CES BYA
BA LA, BRDZUN PA NI BDEN PA RNAM PAR GCOD PAR GNAS PAS RNAM PAR
GCAD PAR BYA BA DE MED PA'I PHYIR GANG GIS DE BRDZUN PAR 'GYUR,
YANG NA BDEN PA

MED CES BYA BA NI JI LTAR SHES PA'I NGO BO SGYU MA BZHIN DU
BRDZUN PA'I PHYIR RO, ,BRDZUN PA YANG MED CES BYA BA NI MA BRTAGS
NA DGA' BTZAM DU GNAS PA'I PHYIR RO, ,MTHA' GNYIS BKAG PA 'DIS NI
DBU MA'I LAM NYID DU STON TO, ,NYAN THOS RNAMS KYIS BDAG TU MNGON
PAR ZHEN PA SPANG BA'I

PHYIR GANG ZAG LA BDAG MED PA TZAM GYI CHA SHAS KYIS BDEN PA BZHI
PO DAG BSTAN GYI, THAMS CAD KYI CHED DU MA YIN PAS 'GAL BA MED
DO, ,YANG GANG LUS LA SOGS PA DMIGS SHING DE DON DU GNYER BA'I
PHYIR, SBYIN PA SBYIN PAR BYED PA DANG, GANG YANG MI DMIGS PAS
DON DU MI GNYER BA DE GNYIS KYI

KHYAD PAR CI 'DRA SNYAM DU SEMS PA GANG YIN PA DE NI MI BZOD PA'I
GZHI GSUM PA'I GNYEN PO 'DI LTA STE, ,DPER NA ZHES BYA BA LA SOGS
PA GSUNGS SO, ,GANG LUS DANG SRID PA DANG LONGS SPYOD KYI BDAG
NYID KYI DNGOS PO LA BDE BA KHO NAR MNGON PAR ZHEN TE, DE DON DU
GNYER BA

DER LHUNG BA'I SBYIN PA SBYIN PAR BYED PA DE NI SKYES BU MUN PAR
ZHUGS PA BZHIN TE, MIG YOD DU ZIN KYANG DNGOS PO'I DON MI DMIGS
PAS SPANG BAR BYA BA DANG BLANG BAR BYA BA'I DON MI SHES PAS,
PHYIN CI LOG GI DNGOS PO SDUG BSNGAL MTHA' DAG GI GNAS SU LHUNG
NGO, ,DES NA BYANG CHUB SEMS

@242B DPA' LONGS SPYOD CHEN PO'I BDE BA LAS YONGS SU NYAMS PAR
'GYUR RO, ,DE DANG MI LDAN PAS NYAN THOS LA SOGS PA BZHIN DU SDUG
BSNGAL GYIS NYEN PAS BYANG CHUB LAS LOG GO, ,GANG DNGOS POR MA
LHUNG BAR SBYIN PA SBYIN PAR BYED DO, ,LUS LA SOGS PA'I DNGOS PO
LA MI DMIGS

SHING DE DON DU MI GNYER BAR SBYIN PAR MI BYED PA DE NI DPER NA
SKYES BU MIG DANG LDAN PAS GZUGS SNA TSOGS DAG YOD PA'I PHYIR
MTHONG LA, MTHONG NAS KYANG SPANG BAR BYA BA NI YONGS SU SPONG,
BLANG BAR BYA BA NI LEN PA BZHIN NO, ,DE YANG NYI MA SHAR NA
BRGYA LA MI MTHONG BAR 'GYUR RO SNYAM PA

LA NYI MA SHAR NAS ZHES BYA BA GSUNGS SO, ,NYI MA SHAR DU ZIN
KYANG GAL TE NA KHYIM LA SOGS PA KUN MUN PA CAN DAG NA MI MTHONG
NGO SNYAM PA LA NAM LANGS TE ZHES BYA BA GSUNGS SO, ,NAM LANGS
ZHES BYA BA'I SGRA NI MUN PAR BSTAN TE, DES NA MUN PA MED PA'I
PHYOGS NA ZHES BYA BA'I THA

TSIG GO, ,DE DAG TSOGS ZIN KYANG LONG BA GANG YIN PA DES BRGYA
LAM NA YANG MI MTHONG NGO SNYAM DU DOGS NAS MIG DANG LDAN PA ZHES
BYA BA GSUNGS TE, DE LTA BUR NI BYANG CHUB SEMS DPA' DNGOS POR MA
LHUNG BAR BLTA BAR BYA'O, ,DE NI MA RIG PA'I MUN PA NAM LANGS
SHING, YE SHES

KYI NYI MA SHAR NAS SHES BYA RNAM PA SNA TSOGS YANG DAG PA JI LTA
BA BZHIN DU MTHONG STE, PHYIN CI LOG GI DNGOS PO SDUG BSNGAL
MTHA' DAG GI GNAS SDUG BSNGAL SPANG BAR BYA BA YANG BRDZUN PA YIN
PAS YONGS SU SPONG, BDE BA MTHA' DAG GI GNAS BLA NA MED PA YANG
DAG PAR RDZOGS PA'I

BYANG CHUB KYI MTSAN NYID YANG DAG PA'I GO 'PHANG BLANG BAR BYA
BA YANG 'DOD DE DE LA 'JUG PAR RTZOM MO, ,DES NA BYANG CHUB SEMS
DPA' RNAMS LONGS SPYOD CHE BA PHUN SUM TSOGS PA RNYED NAS, BLA NA
MED PA'I BDE BAS LUS BRTAN TE, BYANG CHUB LAS PHYIR MI LDOG PAR
DGONGS PA'O, ,DE

NYID KYI PHYIR LDOG PAR MI 'GYUR TE, SNGAR NI DMIGS PA TZAM GYIS
DE LA GNAS PA ZHES BSTAN, 'DIR NI DMIGS PA SNGON DU BTANG BAS DE
LA CHAGS PA'I MTSAN NYID DU LHUNG BA'O, ,DE'I PHYIR 'DIR NI LHUNG
BA SMOS SO, ,SNGA MAR NI GNAS PA SMOS SO, ,'DI MTHA' DAG GIS NI
SEMS

@243A *, ,RAB TU GZUNG BA BSTAN TO, ,DE LTAR RNAM PA 'DIS BZOD PA
LA BTZUD KYANG GANG DAG BSAM GTAN GYI RO MYONG BAR BYED CING, DE
NYID LA CHAGS NAS YE SHES KYI TSOGS YONGS SU BKANG BA'I RGYU THEG
PA CHEN PO'I CHOS LA MI BRTZON PA DE DAG YE SHES KYI TSOGS DANG
MI

LDAN PA DANG DBRAL BA'I PHYIR GNAS BCU BZHI PA'I DBANG DU MDZAD
NAS RAB 'BYOR ZHES BYA BA LA SOGS PA GSUNGS SO, ,GNAS 'DIS NI
BSAM GTAN GYI RO MYANG BA DANG DBRAL BA'I PHYIR, RNAM PA LNGAS
DAM PA'I CHOS LA BRTZON PAR BYA BA'I YON TAN GYI KHYAD PAR YONGS
SU STON TO, ,DE BZHIN GSHEGS

PAS DGONGS PA DANG BSOD NAMS KHYAD PAR DU 'PHAGS PA YONGS SU SDUD
PA DANG, CHOS DANG, DE SGRUB PAR BYED PA LA STON PA DANG, LHA LA
SOGS PAS RIM GRO BYED PA DANG, SDIG PA YONGS SU BYANG BAR 'GYUR
BA'O, ,DE LA DE BZHIN GSHEGS PAS DGONGS PA NI DE DAG DE BZHIN
GSHEGS PAS MKHYEN

ZHES BYA BA LA SOGS PA GSUNGS PA GANG YIN PA'O, ,LEN ZHES BYA BA
LA SOGS PA'I TSIG RNAMS KYI BSHAD PA NI SNGA MA BZHIN NO, ,BCOM
LDAN 'DAS NI THAMS CAD MKHYEN PA YIN PA'I PHYIR THAMS CAD MKHYEN
PA DANG, GZIGS PA YIN, DE LA DE DAG LA YA MTSAN CHE BA CI YOD
SNYAM PA LA

BRTAGS NAS BSOD NAMS YONGS SU SDUD PA'I KHYAD PAR BSTAN PA'I
PHYIR, SEMS CAN DE DAG THAMS CAD CES BYA BA GSUNGS SO, ,BSOD NAMS
KYI PHUNG PO DPAG TU MED PA BSKYED PAS DE DAG SKAL BA YOD PAR
MKHYEN TO ZHES BYA BA'I THA TSIG GO, ,DE'I BSOD NAMS KYI PHUNG
PO'I KHYAD PAR CI

ZHIG YOD PA GANG GIS NA TSAD MED PAR 'GYUR SNYAM PA LA BRTAGS
NAS, BSOD NAMS KHYAD PAR DU 'PHAGS PA YONGS SU SDUD PAR BSTAN
PA'I PHYIR YANG RAB 'BYOR SKYES PA'AM BUD MED GANG ZHIG ZHES BYA
BA LA SOGS PA GSUNGS SO, ,NYI MA DANG, 'OD DANG, SA DANG CHU LA
SOGS PA'I

GNAS SKABS KYI BYE BRAG NI SNGA DRO STE, DE LTAR GYUR PA'I GNAS
SKABS KYI BYE BRAG KHO NA LA DUS ZHES BRTAGS KYI BYE BRAG CAN LA
SOGS PAS YONGS SU BRTAGS PA LTA BU NI MA YIN NO ZHES BSTAN PA'I
PHYIR, DUS KYI SGRA DANG DE NI GZHI MTHUN PAS BYE BRAG TU BYAS
SO, ,DE LTA MA YIN NA DE GCIG BU'I

@243B NGO BO YIN PAS 'DI NI SNGA DRO ZHES BYA BA LA SOGS PA RNAM
PAR DBYE BA MED PAR 'GYUR RO, ,GZHAN GYI BYE BRAG GIS RNAM PAR
DBYE BAR KHAS LEN NA BYE BRAG DE NYID NYI MA LA SOGS PA'I GNAS
KYI BYE BRAG SNGA DRO LA SOGS PAR THA SNYAD GDAGS PA'I RGYU YIN
NA, CUNG ZAD KYANG MI BYED LA MTHU MA MTHONG BA'I

DUS BRTAGS TE CI ZHIG BYA SNYAM DU DGONGS PA'O, ,DE BLO BUL BA
DANG, MYUR BA LA SOGS PA'I RTAGS CAN DU YANG RIGS PA MA YIN TE,
BLO BUL BA LA SOGS PA DE DAG DE'I RGYU LAS BYUNG DU RIM GYIS
'BYUNG BA DANG 'GAL BA'I PHYIR RO, ,DE NI SNGAR BSTAN PA NYID DO,
,GNOD PA CAN GYI TSAD MA NI BDAG SUN

DBYUNG BA'I SKABS SU SNGAR BSTAN PAS MANG DU MI DGOS SO, ,DE LA
RANG DGA' BAS BSKYED PA'I BRDA'I DBANG GIS SROG CHAGS LA SOGS
PA'I GNAS SKABS KYI BYE BRAG RNAM PA DE LTA BU LA DUS ZHES THA
SNYAD BTAGS KYI SGRA DANG DON DU 'BREL PA BRTAGS PA'I DBANG GIS
NI MA YIN NO ZHES BSTAN PA'I PHYIR TSE

ZHES BYA BA'I SGRAS BYE BRAG TU BYAS SO, ,GANG YANG RUNG BA ZHIG
SMOS NA NI JI SKAD BSTAN PA'I 'DOD PA BSTAN PAR MI 'GYUR BAS TSIG
GSUM CHAR SMOS SO, ,BRDA'I YUL YIN PA'I PHYIR, BRDA'I SGRAR SGRO
BTAGS NAS GZHI MTHUN PAR BYAS SO, ,'DIR NI BSAM GTAN GYI RO MYANG
BA DANG

DBRAL BA'I PHYIR 'DI BRJOD LA, SNGA MA LA NI SBYIN PAR BYA BA
DANG, DUS KYI RNAM PA 'DI LTA BU MA BSTAN PA'I PHYIR ZLOS PAR MI
'GYUR RO, ,DE NYID GZHI DE LAS BSOD NAMS CHES MANG DU GRANG MED
DPAG TU MED PA BSKYED CES BYA BA 'DIS NI RGYA CHE BA YONGS SU
STON TO, ,GRANGS DANG

RDZAS DANG DUS KYI BYE BRAG KHYAD PAR DU 'PHAGS PA'I SBYIN PA LAS
BYUNG BA'I BSOD NAMS ZIL GYIS GNON PA'I PHYIR RO, ,'DI LTAR GANG
G'A'I KLUNG GI BYE MA SNYED CES BYA BA NI GRANGS KYI BYE BRAG
BSTAN PA'O, ,LUS ZHES BYA BA NI GTING DPAG DKA' BA STE RDZAS KYI
BYE BRAG GO, ,BSKAL PA BYE BA KHRAG

KHRIG 'BUM PHRAG CES BYA BA NI DUS KYI BYE BRAG GO, ,BSKAL PA BYE
BA DE YANG KHRAG KHRIG GO, ,DE YANG 'BUM ZHES TSIG SBYAR RO, ,DE
JI LTAR SHES PAR BYA SNYAM PA LA, CHOS LA BSTOD PA'I KHYAD PAR
BSTAN PA'I PHYIR YANG RAB 'BYOR ZHES BYA BA LA SOGS PA GSUNGS SO,
,CHOS KYI RNAM GRANGS 'DI NI

@244A *, ,BSAM GYIS MI KHYAB CES BYA BA SHIN TU ZAB PA CHOS THAMS
CAD RANG BZHIN MED PA'I MTSAN NYID, DE BZHIN GSHEGS PA RNAMS KYI
SO SO RANG GIS RIG PAR BYA BA NYAN THOS LA SOGS PA GZHAN DAG GIS
BSAM PAR MI NUS PA 'DIR BSTAN PA'I PHYIR RO, ,MTSUNGS PA MED CES
BYA

BA NI GZHAN DU NI RNAM PA 'DI LTA BU MA BSTAN PAS, 'DI DANG
MTSUNGS PA'AM, KHYAD PAR DU 'PHAGS PA MED PA'I PHYIR RO, ,'DIS NI
MNYAM PA DANG LHAG PA MED PA'I PHYIR, RGYU BSAM GYIS MI KHYAB PA
LAS 'BRAS BU BSAM GYIS MI KHYAB PA NYID 'BYUNG NGO ZHES DE SKAD
STON TO, ,JI LTAR MTSUNGS PA

MED SNYAM PA LA THEG PA PHUL DU PHYIN [?] PA LA YANG DAG PAR
ZHUGS PA ZHES BYA BA GSUNGS SO, ,SHIN TU PHA ROL TU PHYIN PA NI
PHUL DU PHYIN PA ZHES BYA STE, NYAN THOS LA SOGS PA'I CHOS KYI
RNAM GRANGS 'DI NI ZHES BYA BA LA SOGS PA GSUNGS SO, ,THEG PA
MCHOG CES BYA BA NI MCHOG RNAMS KYI THEG

PA YIN NAM, DE THEG PA YANG YIN LA MCHOG KYANG YIN NO ZHES TSIG
RNAM PAR SBYAR TE, GANG DAG DER YANG DAG PAR ZHUGS PA DE DAG LA
DE SKAD CES BYA BA'O, ,DE BZHIN DU THEG PA PHUL DU PHYIN PA LA
YANG DAG PAR ZHUGS PA ZHES BYA BA YANG MTHUN TE, DE GNYIS NI RNAM
GRANGS SU GTOGS PA'O,,

RNAM GRANGS BSTAN PA'I DGONGS PA NI GDUL BA'I SKYE BO LA PHAN
GDAGS PA STE, LA LA GANG GIS 'GYUR BA'I PHYIR RO, ,GZHAN DAG NA
RE 'DI LAS GZHAN PA'I THEG PA LA LTOS NAS MCHOG GO, ,NYON MONGS
PA DANG SHES BYA'I SGRIB PA THAMS CAD RNAM PAR DAG PAS PHUL DU
PHYIN PA'O ZHE'O, ,

YANG NA MCHOG NI DAM PA'O, ,RANG SANGS RGYAS KYI THEG PA LA YANG
NYAN THOS KYI THEG PA LA LTOS NAS DAM PA YOD SNYAM PA LA THEG PA
PHUL DU PHYIN PA LA YANG DAG PAR ZHUGS PA ZHES BYA BA GSUNGS SO,
,SHIN TU RAB TU PHYIN PA NI PHUL DU PHYIN PA ZHES BYA BA STE,
NYAN THOS LA SOGS PA'I THEG PA MANG

PO DAG GI NANG NA 'DI SHIN TU RAB TU PHYIN PAS 'DIR PHUL DU PHYIN
PA ZHES BYA BA'I SGRA SMOS TE, DE NI THEG PA CHEN PO NYID DO,
,NYAN THOS LA SOGS PA RNAMS NI CHOS BSTAN PA 'DI LTA BU'I SNOD MA
YIN PA DE'I PHYIR BYANG CHUB SEMS DPA' RNAMS KYI CHED DU GSUNGS
SO, ,DES NA CHOS KYI RNAM GRANGS

@244B 'DI LA MTSUNGS PA MED CES BSGRUBS PA YIN NO, ,DE BZHIN
GSHEGS PAS GSUNGS ZHES BYA BA NI GZHAN GYI YUL MA YIN PA'I PHYIR
RO, ,CHOS KYI RNAM GRANGS 'DI ZHES BYA BA LA SOGS PAS NI JI SKAD
BSHAD PA'I DON RNAMS RAB TU BSGRUBS NAS MJUG BSDU BAR BYED CING
DE SGRUB PAR BYED PA LA BSTOD

PA'I KHYAD PAR STON TO, ,GANG GI PHYIR CHOS KYI RNAM GRANGS 'DI
BSAM GYIS MI KHYAB CING GZHAL DU MED PA DE'I PHYIR, DE'I RNAM PAR
SMIN PA YANG BSAM GYIS MI KHYAB STE, DES NA GANG CHOS KYI RNAM
GRANGS 'DI 'DZIN PA ZHES BYA BA LA SOGS PA GRUB PA YIN NO ZHES
BYA BA'I THA TSIG GO, ,DPAG

TU MED PA ZHES BYA BA NI BSTAN PA'O, ,LHAG MA NI BSHAD PA'O, ,DE
LA BSAM GYIS MI KHYAB PA ZHES BYA BA NI BSAM PA'I YUL LAS 'DAS
PA'I PHYIR, RJES SU DPAG PA MED PA'I PHYIR STON TO, ,MTSUNGS PA
MED CES BYA BA NI ZLA MED PA'O, ,GZHAL DU MED CES BYA BA NI SEMS
CAN THAMS CAD

BSGOS KYANG GZHAL DU MI NUS PA'I PHYIR RO, ,TSAD MED CES BYA BA
NI YUL CHEN PO LA SOGS PAS KYANG TSAD DU MI RUNG BAS NAM MKHA'
BAS KYANG LHAG PA'I PHYIR RO, ,YANG NA 'DI DANG THAMS CAD NI RNAM
GRANGS SU GTOGS PA'O, ,SEMS CAN DE DAG THAMS CAD NGA'I BYANG CHUB
PHRAG PAR THOGS PA 'GYUR

RO ZHES BYA BA NI BYANG CHUB KYI KHUR KHYER BAS PHRAG LA KHYAR BA
DANG 'DRA'O ZHES BYA BA'I THA TSIG GO, ,'DI MTHA' DAG GIS NI BSAM
GTAN GYI BDE BA'I RO MYANG BA YONGS SU BTANG STE, YE SHES KYI
TSOGS BSKANG BA'I RGYU CHOS YONGS SU GZUNG BA LA SOGS PA NYID LA
'DUN PA DANG SMON LAM GYIS GNAS

PAR BYA'O ZHES BSTAN PA YIN NO, ,CI'I PHYIR THEG PA MCHOG LA YANG
DAG PAR ZHUGS PA RNAMS KYI PHYIR BCOM LDAN 'DAS KYIS GSUNGS KYI
GZHAN DAG LA NI MA YIN NO, ,CI BCOM LDAN 'DAS LA YANG ZHE SDANG
DANG 'DOD PA MNGA' 'AM SNYAM DU SEMS SHING DE CI'I SLAD DU ZHES
ZHUS PA DANG, LAN DU

RAB 'BYOR DMAN PA LA MOS PA ZHES BYA BA LA SOGS PA GSUNGS SO,
,'DIS NI BCOM LDAN 'DAS SEMS CAN THAMS CAD LA BU GCIG PA BZHIN DU
BYAMS PA'I PHYIR ZHE SDANG DANG 'DOD PA MI MNGA' MOD KYI 'ON
KYANG GANG DAG GI TSE SNOD DU GYUR PA DE DAG LA DE'I TSE STON TE
GZHAN DU NI MA YIN NO, ,

@245A *, ,DE LTAR MA YIN NA THAMS CAD MKHYEN PAS BCOM LDAN 'DAS
THAMS CAD MKHYEN PA MA YIN PA NYID DU 'GYUR RO ZHES DE SKAD STON
TO, ,DMAN PA LA SOGS PA RNAMS KYIS ZHES BYA BA NI NYAN THOS DANG
RANG SANGS RGYAS RNAMS KYIS SO, ,BDAG LA SOGS PAR LTA BA RNAMS
KYIS ZHES

BYA BA NI PHYI ROL PA RNAMS KYIS SO, ,DE NI GNAS MED CES BYA BA
NI DE GO SKABS MED CES BYA BA'O, ,GANG NYAN THOS DANG RANG SANGS
RGYAS RNAMS KYIS KYANG MNYAN PAR MI NUS PA DE SO SO'I SKYE BO
RNAMS KYIS NUS PAR JI LTAR 'GYUR, GANG DE DAG GIS MNYAN PAR MI
NUS PA DE BLANG BA DANG KUN CHUB PAR BYA BAR JI

LTAR NUS TE MI SRID DO ZHES BYA BA'I THA TSIG GO, ,'DIS NI RNAL
'BYOR DU SNYOMS PAR 'JUG PA LA 'DZUD DO, ,GAL TE DE LTAR NA
'PHAGS PA RAB 'BYOR GYIS CHOS KYI RNAM GRANGS 'DI JI LTAR MNYAN
PAR NUS SHE NA, BCOM LDAN 'DAS KYI BYIN GYI RLABS KYIS TE NYES PA
MED DO, ,SA THAMS CAD

LAS GANG DU MDO 'DI BSHAD PA'I SA PHYOGS GCIG PU BSNGAGS PAR
'GYUR RO ZHES BSTAN PAR LHA LA SOGS PA RIM GRO BYED PA'I KHYAD
PAR BSTAN PA'I PHYIR YANG RAB 'BYOR ZHES BYA BA LA SOGS PA GSUNGS
SO, ,SNGAR NI PHYI'I BSTAN BCOS LA RJES SU CHAGS PA DANG DBRAL
BA'I PHYIR GSUNGS LA, DA NI

BSAM GTAN GYI RO MYANG BA DANG DBRAL BA'I PHYIR GSUNGS PAS TSIG
ZLOS PAR MI 'GYUR TE, THAMS CAD BSDUS PA'I DON BRJOD PA KHO NAS
SKABS THA DAD PAR BRJOD PA'I PHYIR ZLOS PAR MI 'GYUR BAR SHES PAR
BYA'O, ,MCHOD PAR 'OS PAR 'GYUR ZHES BYA BA NI GDUGS DANG, RGYAL
MTSAN DANG BA DAN LA

SOGS PAS SO, ,PHYAG BYA BAR 'OS PA NI 'DUD PAR BYA BA'O, ,BSKOR
BA BYA BAR 'OS PA NI BSKOR BAR BYA BA'O, ,DE'I PHYIR MCHOD PAR
'OS PA LA SOGS PA'I CHOS DANG LDAN PAS MCHOD RTEN NO, ,GAL TE
CHOS KYI RNAM GRANGS 'DI 'DRA BA 'DI LA RAB TU BRTZON PA DAG LAS
KYANG LA LA MNAR BAR

'GYUR BAR JI LTAR SNANG SNYAM DU SEMS PA LA SDIG PA YONGS SU
'BYANG BA'I KHYAD PAR BRTEN PA'I PHYIR RAB 'BYOR RIGS KYI BU 'AM
RIGS KYI BU MO GANG DAG CES BYA BA LA SOGS PA GSUNGS SO, ,MNAR
BAR 'GYUR ZHES BYA BA NI SPYO BA DANG, MTSANG 'BRU BA LA SOGS PAS
GNOD PAR BYED PA'O, ,

@245B YONGS SU MNAR BAR 'GYUR ZHES BYA BA NI GSAD PA DANG BCING
BA LA SOGS PAS GNOD PAR BYED PA'O, ,BDAG NYID CHEN PO DE LTA BU
DAG LA JI LTAR MNAR BAR 'GYUR SNYAM DU SEMS PA LA DE CI'I SLAD DU
ZHES ZHUS PA DANG, LAN DU 'DI LTAR SEMS CAN DE DAG GI ZHES BYA BA
LA SOGS PA GSUNGS SO, ,

TSE RABS SNGA MA'I ZHES BYA BA NI TSE RABS SNGA MA LA BYAS PA DAG
GO, ,TSE 'DI NYID LA ZHES BYA BA NI DA LTAR BYUNG BA'I TSE LA'O,
,SANGS RGYAS KYI BYANG CHUB KYANG THOB PAR 'GYUR RO ZHES BYA BA
NI SDIG PA YONGS SU BYANG NAS DUS GZHAN NA BSGOM PA LA BRTZON PA
DAG MYUR DU BLA NA MED PA YANG DAG PAR

RDZOGS PA'I BYANG CHUB MNGON PAR RDZOGS PAR 'TSANG RGYA BAR 'GYUR
ZHES BYA BA'I THA TSIG GO, ,DE NYID GZHI DE LAS BSOD NAMS CHES
MANG DU GRANGS MED DPAG TU MED PA BSKYED DO ZHES GANG GSUNGS PA
DE LA, RNAM PA GANG GIS GRANGS MED DPAG TU MED PAR KHONG DU CHUD
PAR BYA SNYAM MAM RAB

'BYOR NGAS MNGON PAR SHES TE ZHES BYA BA LA SOGS PA GSUNGS SO,
,'DIR NI MTHU DANG, MANG BAS GRANGS MED DPAG TU MED PAR BSTAN TE,
DE LA RAB 'BYOR MNGON PAR SHES TE 'DAS PA'I DUS BSKAL PA GRANGS
MED PA'I YANG CHES GRANGS MED PA NA ZHES BYA BA LA SOGS PAS NI
MTHU

YONGS SU BSTAN TO, ,'DI NI BSOD NAMS KYI PHUNG PO DE'I MTHU STE,
BSOD NAMS KYI PHUNG PO CHES KHYAD PAR DU 'PHAGS PA MCHOG TU GYUR
PA 'DI SNYED KYANG ZIL GYIS GNON PA'I PHYIR RO, ,MAR ME MDZAD NAS
BZUNG STE BSKAL BA GRANGS MED PA'I PAR DU STE, BSKAL BGRANGS MED
PA

NI GRANGS ZAD PA'I PHYIR RO, ,MAR ME MDZAD KYI SNGA ROL GYI YANG
CHES SNGA ROL NA SANGS RGYAS BYE BA KHRAG KHRIG 'BUM PHRAG BRGYAD
CU RTZA BZHI GANG DAG BYUNG BA NGAS MNYES PAR BYAS TE ZHES BYA BA
NI SGRUB PA'I MCHOD PAS MCHOD PA'O, ,THUGS BYUNG BAR MA BYAS ZHES
BYA BA NI BAR SKABS SU YANG BSGRUB

PA DE MA BTANG PA'I PHYIR RO, ,GANG YIN PA ZHES BYA BA NI BYED
PA'I BYE BRAG GO, ,DES NA DON NI 'DI YIN TE, MA NYES PAR BYED PA
LA SOGS PA GANG YIN PA DANG, LEN PA LA SOGS PA GANG YIN PA'I BSOD
NAMS KYI PHUNG PO DAD PA LA SOGS PA DANG, DES BSKYED PA'I BAG
CHAGS

@246A *, ,KYI NGO BO'I PHUNG PO 'DI GNYIS LAS BSOD NAMS KYI PHUNG
PO SNGA MAS BSOD NAMS KYI PHUNG PO PHYI MA 'DI'I BRGYA'I CHAR
YANG MI PHOD CES BYA BA'O, ,'DI SNYED PAS KYANG NYUNG BA BSTAN
PA'I PHYIR STONG GI CHA ZHES BYA BA GSUNGS SO, ,GRANGS ZHES BYA
BA NI MTSUNGS PA DE DAG KHO NA LA RIGS PA

STE, DPER NA GANGS CAN DANG GNYIS PA NI 'BIGS BYED DO ZHES BYA
BA'I YUNGS KAR NI MA YIN PA BZHIN NO, ,CHA ZHES BYA BA NI CHA
SHAS SO, ,DE YANG RIGS 'DRA BA'I NGO BO YIN TE, DPER NA RING BA
RNAMS KYI CHA NI RI'I RTZE MO YIN GYI RTZVA'I RTZE MO NI MA YIN
PA BZHIN NO, ,BGRANG BA ZHES BYA BA NI DE

YANG MTSUNGS PA DAG KHO NA LA YIN TE, DPER NA LHUN PO YANG RI YIN
LA, GANGS CAN YANG RI YIN NO ZHES BYA'I YUNGS KAR YIN ZHES MI BYA
BA BZHIN NO, ,DPE ZHES BYA BA NI, DPE YANG 'DRA BA KHO NA YIN TE,
DPER NA BA MEN LA BA LANG DANG 'DRA'O ZHES BYA'I SBRANG MA LA NI
MI BYA BA BZHIN NO, ,CHUNG YANG YONGS

SU SBYANG BA BYAS PA'I DBANG GIS NA DE'I BYA BA BYED PAR 'GYUR
TE, DPER NA ZOR BA RNON POR BYAS NA RAL GRI LA BYA BA BYED PA
BZHIN NO SNYAM PA LA, ZLA ZHES BYA BA GSUNGS TE, GLEB CING ZHENG
CHER BYA BA'I THABS RNYED DO, ,RNON POR BYAS KYANG HA CANG CHUNG
BAS MI BZOD DO ZHES BYA BA'I THA TSIG GO, ,DE NYID

KYI PHYIR RGYUR YANG ZHES BYA BA SMOS TE, DE'I RGYU'I DNGOS POR
YANG MI BZOD PA'O, ,'DI DAG NI THAMS CAD MKHYEN PA'I BKA' KHO NA
LAS SHES PAR BYA STE, DBANG PO'I YUL LAS 'DAS PA'I DON RNAM PA
'DI LTA BU LA NI, THAMS CAD MKHYEN PA'I BKA' KHO NA TSAD MA YIN
PA'I PHYIR RO, ,GZHAN

YANG YONGS SU DAG BA'I DUS NA NI, DE'I TSE SEMS CAN THAMS CAD
KYANG YONGS SU DAG PA YIN PAS NGO MTSAR MI CHE'I YONGS SU MA DAG
PA'I DUS NA SEMS CAN DAG SKAD CIG TZAM BSAM PA YONGS SU DAG PAR
GYUR PA GANG YIN PA DE NI NGO MTSAR TO, ,DE LTAR RE ZHIG MTHU'I
SGO NAS DPAG TU MED

PAR BSTAN TO, ,GRANGS KYIS JI LTAR GRANGS MED SNYAM PA YIN PA LA
RAB 'BYOR GAL TE DE'I TSE ZHES BYA BA LA SOGS PA GSUNGS SO, ,DES
NI RAB TU MANG BAR YONGS SU STON TO, ,BSOD NAMS DE BGRANG BAS
KYANG SGYID LUG NAS MGO RMONGS PAR 'GYUR BA'I SEMS KYI NAD KYI
BYE BRAG MYO MYO POR

@246B 'GYUR RO, ,DE'I 'OG TU SMYO BA LAS BYUNG BA SEMS 'KHRUGS
PAR 'GYUR RO, ,'DIS NI ZAB PA DANG RGYA CHE BA BSTAN TO, ,'DI
LTAR CHOS KYI RNAM GRANGS 'DI LAS GRANGS DANG MTHUR LDAN PA'I
'BRAS BU 'DI LTA BUR 'GYUR BA JI LTAR SHES SNYAM PA LA YANG RAB
'BYOR ZHES BYA BA LA SOGS PA GSUNGS TE,

THAMS CAD DU YANG 'BRAS BU NI RGYU DANG MTHUN PA KHO NAR 'GYUR
RO, ,SHING N+YA GRODHA LA SOGS PA CHUNG YANG SHIN TU SNYING PO
DANG LDAN BAS YAL GA DANG LO MA DANG SHING ZHES BYA BA'I 'BRAS BU
CHEN POR 'GYUR BA YANG MI DMIGS SO, ,CHOS KYI RNAM GRANGS 'DI
YANG LE'U NYUNG DU ZIN KYANG SHIN TU ZAB STE

BSAM GYIS MI KHYAB PA'I CHOS BSTAN PA'I PHYIR BSAM GYIS MI KHYAB
PO, ,DES NA BSAM GYIS MI KHYAB PA 'DI LAS RGYU DANG RKYEN MTHUN
PA'I 'BRAS BU BSAM GYIS MI KHYAB PAR 'GYUR TE, RGYU RKYEN RNAMS
KYI MTHU NI THAMS CAD MKHYEN PA NYID YIN PAS BSAM GYIS MI KHYAB
PA'I PHYIR RO, ,'DIR RNAM

PAR SMIN PA'I SGRA NI 'BRAS BU TZAM LA BYA STE, DES NA RGYU MTHUN
PA'I 'BRAS BU LA SOGS PA YANG BSDU BAR 'GYUR RO, ,'DI MTHA' DAG
GIS NI SEMS RAB TU GZUNG BAR BSTAN TO, ,DE LTAR BSAM GTAN GYI RO
MYANG BA BSAL DU ZIN KYANG MNGON PAR RTOGS PA'I DUS DANG NYE BA
NA BYANG CHUB SEMS DPA'

GANG DAG BDAG NYID KHYAD PAR MTHONG NAS BDAG NI YANG DAG PAR
RDZOGS PA'I BYANG CHUB KYI LAM YANG DAG PAR ZHUGS KYIS BDAG GIS
SEMS CAN RNAMS YONGS SU MYA NGAN LAS BZLA BAR BYA'O SNYAM DU SEMS
PA DE DAG BDAG TU 'DZIN PA DANG DBRAL ZHING MNGON PAR RTOGS PA'I
DUS DE NA JI LTAR GNAS

PAR BYA BA DANG, BSGRUB PAR BYA BA DANG, SEMS RAB TU GZUNG BAR
BYA BA DE BSTAN PA'I PHYIR GNAS BCO LNGA PA'I DBANG DU MDZAD NAS,
'PHAGS PA RAB 'BYOR GYIS BCOM LDAN 'DAS BYANG CHUB SEMS DPA'I
THEG PA LA YANG DAG PAR ZHUGS PAS JI LTAR GNAS PAR BYA BA LA SOGS
PA GSOL TO, ,GNAS PA

LA SOGS PA GSUM BSTAN PA NI BCOM LDAN 'DAS KYIS SNGAR GSUNGS PA
NYID DO, ,RAB 'BYOR GANG BYANG CHUB SEMS DPA'I THEG PA LA YANG
DAG PAR ZHUGS PA ZHES BYA BA'I CHOS DE GANG YANG MED PA'I PHYIR
RO ZHES BYA BA 'DIR LHAG PA 'DIS NI BDAG TU 'DZIN PA DANG BRAL
BAR BYED DO, ,LHAG MA RNAMS

@247A *, ,KYI BSHAD PA NI SNGA MA BZHIN NO, ,JI SKAD DU GANG ZAG
DANG CHOS LA BDAG MED PA 'DI BCOM LDAN 'DAS KYIS SNGAR YANG DAG
PAR RAB TU BSHAD NA, DE BSHAD ZIN BZHIN DU YANG PHYIS MNGON PAR
RTOGS PA'I DUS NA BYANG CHUB SEMS DPA'I BDAG TU 'DZIN BA 'BYUNG
BAR JI LTAR

'GYUR, GANG GI PHYIR DE GSAL BA'I PHYIR BSTAN ZIN PA YANG YANG
STON PAR BYED, 'ON TE DE LTAR BSTAN KYANG KUN DU RMONGS PAR 'GYUR
NA NI DE LTA NA GONG DU BSHAD PA THUG PA MED PAR 'GYUR RO ZHES
SMRAS PA, DE LTAR BSTAN DU ZIN KYANG THOG MA MED PA'I DUS NAS
SHIN TU BRTAN POR BDAG TU MNGON PAR

ZHEN PA'I STOBS KYIS KHA CIG GI KUN TU RMONGS PA 'PHRAL DU MI
LDOG PAS BSTAN ZIN PA'I DON KYANG YANG STON TE, YANG BSTAN PA
NYID KYIS, DE'I DUS NA 'KHOR RNAMS KYI KUN TU RMONGS PA LDOG PA'I
PHYIR THUG PA MED PAR MI 'GYUR RO, ,BCOM LDAN 'DAS STON PAR MDZAD
PA'I 'BRAS BU GDUL BA'I SKYE

BO KUN TU RMONGS PA LAS BZLOG PA STE, 'BRAS BU MED PA MA YIN NO,
,DES NA KUN TU RMONGS PA LOG NA 'BRAS BU MED PA'I PHYIR YANG MI
'JUG PAS 'DI NI GYI NA'O, ,GAL TE BYANG CHUB SEMS DPA'I THEG PA
LA YANG DAG PAR ZHUGS ZHES BYA BA'I CHOS DE GANG YANG MED DU ZIN
NA BCOM LDAN 'DAS

KYIS JI LTAR STON PA MAR ME MDZAD LAS GDAMS NGAG BRNYES NAS BLA
NA MED PA YANG DAG PAR RDZOGS PA'I BYANG CHUB MNGON PAR RDZOGS
PAR SANGS RGYAS 'ON TE MNGON PAR RDZOGS PAR SANGS RGYAS PA MED NA
NI MNGON PAR RTOGS PAR 'DOD PAS GDAMS NGAG YONGS SU BTZAL BAR BYA
MI DGOS SO SNYAM

DU GANG DAG SEMS PA DE DAG GI CHED DU GDAMS NGAG DANG MI LDAN PA
DANG DBRAL BA'I PHYIR GNAS BCU DRUG PA'I DBANG DU MDZAD NAS, RAB
'BYOR 'DI JI SNYAM DU SEMS ZHES BYA BA LA SOGS PA GSUNGS SO,
,SNGAR NI CHOS KYI SKU THOB PAR 'DUN PA'I DUS NA BSHAD PA'I CHOS
'DZIN PA BKAG ,DA NI

MNGON PAR RDZOGS PA'I DUS NA MNGON PAR RDZOGS PAR SANGS RGYAS PA
BKAG STE, ZLOS PA MA YIN NO, ,DON DAM PAR SHES PA DANG SHES BYA'I
BDAG NYID KYI CHOS DE GANG YANG MED DE JI LTAR SNGAR DPYAD PA
BZHIN NO, ,DE'I DBANG GIS BRTAGS NA DKA' BA TZAM DU THOS PA LAS
BYUNG BA LA SOGS PA

@247B LA SHES RAB SKYE BA'I RIM GYIS, BCOM LDAN 'DAS KYI THAMS
CAD MKHYEN PA'I YE SHES RANG BYUNG YANG DAG PA'I KUN RDZOB KYIS
BSDUS PA BDAG NYID KYIS 'BYUNG BAR ZAD DO, ,DE YANG GAL TE BCOM
LDAN 'DAS MAR ME MDZAD KYI DBANG TZAM YIN PAR ZAD DAM ZHE NA, DE
LTA YIN NA YANG BLA MOD KYI

'ON KYANG DE LA NI SANGS RGYAS THAMS CAD KYI DBANG THUN MONG STE,
BCOM LDAN 'DAS MAR ME MDZAD 'BA' ZHIG GI NI MA YIN NO, ,GAL TE
MNGON PAR RDZOGS PAR SANGS RGYAS PA MED NA DES JI LTAR BCOM LDAN
'DAS MNGON PAR RDZOGS PA'I BYANG CHUB TU LUNG BSTAN SNYAM PA LA,
RAB 'BYOR GAL TE ZHES

BYA BA LA SOGS PA GSUNGS SO, ,DGONGS PA NI 'DI YIN TE, GAL TE DON
DAM PAR BCOM LDAN 'DAS KYI SO SO RANG GIS RIG PA'I CHOS JI LTA BA
DE KHO NA BZHIN DU DE'I TSE MNGON PAR RDZOGS PAR SANGS RGYAS PAR
GYUR TAM, GAL TE YANG BDAG GIS CHOS MNGON PAR RDZOGS PAR SANGS
RGYAS

BA SNYAM DU MNGON PA'I NGA RGYAL DU GYUR NA DE'I TSE MNGON PAR
RDZOGS PAR SANGS RGYAS ZIN PA DANG, PHYIN CI LOG TU MNGON PAR
ZHEN PA'I PHYIR DE BZHIN GSHEGS PA'I LUNG BSTAN PAR MI 'GYUR BA
ZHIG NA GANG GI PHYIR, DE'I TSE NGAS MNGON PAR RDZOGS PAR SANGS
RGYAS PA MED LA CHOS LA SOGS

PA LA YANG MNGON PAR ZHEN PA MED PA DE NYID KYI PHYIR, DA PHYIN
CI LOG TU MA GYUR PA'I PHYIR YANG DAG PA'I YE SHES KYI LAM LA
GNAS PAR LUNG BSTAN TO, ,MNGON PAR RDZOGS PAR SANGS RGYAS PA'I
CHOS DE GANG YANG MED CES BYA BA 'DIS NI DON GYIS NA MAR ME MDZAD
LAS GDAMS NGAG BLANGS

PAR RNAM PAR RTOG PA MI MTHUN PA'I PHYOGS SU YONGS SU STON CING,
RNAM PAR RTOG BA DE SPANG PA'I PHYIR, 'DUN PA DANG, SMON LAM GDAB
PA YANG STON TO, ,MAR ME MDZAD CES BYA BA MTSAN MA TZAM ZHIG
BRJOD PAS CHOS LEN PAR RNAM PAR RTOG PA THAMS CAD ZLOG GO, ,MED
DO ZHES BYA BA 'DIS NI DE'I ZAB

PA YANG BRJOD DO, ,YANG DAG PAR RDZOGS PA'I BYANG CHUB KYI PHYIR
GDAMS NGAG YONGS SU BTZAL BAR BSTAN PAS NI 'DI'I RGYA CHE BA
BRJOD DO, ,NYAN THOS DANG RANG SANGS RGYAS KYI GDAMS NGAG LAS
SHIN TU KHYAD PAR DU 'PHAGS PA'I PHYIR RO, ,GAL TE DE BZHIN
GSHEGS PAS BLA NA MED PA

@248A *, ,YANG DAG PAR RDZOGS BA'I BYANG CHUB MNGON PAR RDZOGS
PAR SANGS RGYAS PA'I CHOS GANG YIN PA DE MED NA DE'I TSE JI LTAR
DE BZHIN GSHEGS PAR 'GYUR, 'DI LTAR JI LTAR SANGS RGYAS SNGA MA
DAG MNGON PAR RDZOGS PAR BYANG CHUB TU GSHEGS PA DE BZHIN DU 'DIR
YANG GSHEGS

SHING MNGON PAR RDZOGS PAR SANGS RGYAS PAR DE BZHIN GSHEGS PA
ZHES BYA NA, MNGON PAR RDZOGS PAR SANGS RGYAS PAR BYA BA'I CHOS
DE GANG YANG MED PAS DE LA JI LTAR 'GYUR SNYAM DU SEMS PA DE CI'I
SLAD DU ZHES ZHUS PA DANG, LAN DU RAB 'BYOR DE BZHIN GSHEGS PA
ZHES BYA BA LA SOGS PA

GSUNGS SO, ,DE BZHIN NYID CES BYA BA NI CHOS RNAMS KYI RANG BZHIN
MA NOR BA LA BYA STE, DE NI GZOD MA NAS ZHI BA LA SOGS PA'I NGO
BO YIN NO, ,DE YANG CHOS THAMS CAD KYI THUN MONG YIN PAS YANG DAG
PA ZHES BYA BA SMOS PAS BYE BRAG TU BYAS TE, YANG DAG PA NI MA
NOR BA'I DON GYIS NA DE BZHIN

GSHEGS PA'I YE SHES LA BYA'O, ,DE'I DE BZHIN NYID DOD DAM PAR
SKYE BA MED PA'I CHOS NYID GANG YIN PA DE DE BZHIN GSHEGS PA ZHES
BYA STE, JI SKAD DU, RTAG TU SKYE MED CHOS NI DE BZHIN GSHEGS,
,ZHES GSUNGS PA LTA BU STE, CHOS NYID KYANG DON DAM PAR NA CHOS
CAN LAS GZHAN

MA YIN PA'I PHYIR CHOS THAMS CAD DON DAM PAR SKYE BA MED PA'I
CHOS NYID RTOGS PA'I NGO BO MA BRTAGS GCIG PU NA DGA' BA DON DAM
PAR MA SKYES PA YANG DAG PA'I KUN RDZOB TU RAB TU BRTAGS TE YOD
PA'I YE SHES KHYAD PAR DU 'PHAGS PA NYID LA DE BZHIN GSHEGS PA
ZHES BYA'O ZHES BYA BA'I THA

TSIG GO, ,DE YANG DON DAM PAR MA SKYES PA'I PHYIR GZUNG BA 'AM
'DZIN BA CI YANG MED PAS DON DAM PAR DES MNGON PAR RDZOGS PAR
SANGS RGYAS PA'I CHOS KYANG CI YANG MED KYI, YANG DAG PA'I KUN
RDZOB LA BRTEN NAS YE SHES KHYAD PAR CAN DES JI LTAR MNGON PAR
RDZOGS PAR SANGS RGYAS PA DE

BZHIN GSHEGS PA ZHES BYA BAR ZAD DO SNYAM DU DGONGS PA'O, ,DON
DAM PA LA BRTEN NAS DE MNGON BAR RDZOGS PAR SANGS RGYAS SO ZHES
DE SKAD CI'I PHYIR MI BYA SNYAM PA LA, RAB 'BYOR GANG LA LA ZHIG
CES BYA BA LA SOGS PA GSUNGS SO, ,DE CI'I PHYIR ZHE NA ZHES BYA
BA NI MI BDEN PA ZHES BYA BA DANG

@248B SBYAR RO, ,LHAG MA NI GO SLA BAS MA BSHAD DO, ,'O NA GANG
KUN RDZOB TU DE BZHIN GSHEGS PAS MNGON PAR RDZOGS PAR SANGS RGYAS
SO ZHES RNAM PAR GZHAG PA DE'I DE KHO NA CI 'DRA BA ZHIG RNAM PAR
GZHAG SNYAM PA LA CHOS GANG ZHES BYA BA GSUNGS TE, GANG ZHES BYA
BA NI GZUGS LA SOGS PA'I MTSAN NYID KYI

CHOS SO, ,DE LA BDEN PA YANG MED CES BYA BA NI JI LTAR SNANG BA'I
RNAM PA SGYU MA DANG 'DRA BAR BRTAGS NA SHIN TU STOBS MA SKYES
PA'I PHYIR RO, ,RI BONG GI RVA BZHIN DU SHIN TU MED PA'I PHYIR,
BRDZUN PA YANG MED DE MA BRTAGS PA'I NGO BOR SGYU MA BZHIN DU
SNANG BA'I PHYIR RO, ,YANG NA DON DAM PAR CHOS GANG YIN

PA MI 'GRUB BAS BDEN PA YANG MED DO, ,RNAM PAR SPYAD PAR BYA BA
BDEN PA GANG YANG MA GRUB PA DANG, CHOS THAMS CAD MA SKYES PA'I
PHYIR BRDZUN PA YANG MED DO, ,'DIS NI SGRO 'DOGS PA DANG SKUR PA
'DEBS PA'I MTHA' BKAG NAS DBU MA'I LAM DU RNAM PAR 'JOG CING, DE
LA RNAL 'BYOR

DU SNYOMS PAR 'JUG PA LA 'DZUD DO, ,DE BAS NA ZHES BYA BA NI 'DI
LTAR DON DAM PAR CHOS THAMS CAD MA SKYES PA'I PHYIR BDEN PA YANG
MED BRDZUN PA YANG MED PAS NA'O, ,DE BZHIN GSHEGS PA YANG SKYE BA
MED PA'I CHOS NYID YONGS SU DAG PAS RAB TU PHYE BA STE, DES NA
SKYE BA MED PA'I CHOS NYID THUN MONG

PA'I PHYIR, RTAG TU SKYE MCHED CHOS NI DE BZHIN GSHEGS, ,CHOS
RNAMS KUN KYANG BDE BAR GSHEGS DANG 'DRA, ,BYIS PA'I BLO CAN
MTSAN MAR 'DZIN PA YIS, ,'JIG RTEN DAG NA MED PA'I CHOS LA SPYOD,
,CES BYA BA LA SOGS PA CHOS THAMS CAD NI SANGS RGYAS KYI CHOS SO
ZHES BYA BA

DE BZHIN GSHEGS PAS GSUNGS SO, ,GAL TE CHOS 'DI DAG MA SKYES PA
KHO NA YIN NA, 'O NA JI LTAR CHOS THAMS CAD CES BYA SNYAM PA LA
RAB 'BYOR CHOS THAMS CAD CES BYA BA NI ZHES BYA BA LA SOGS PA
GSUNGS SO, ,'DI LA DON NI 'DI YIN TE, 'DI NI DON DAM PAR YOD PA'I
PHYIR THA SNYAD BTAGS PA NI MA YIN

GYI, GZUGS LA SOGS PA DAG DON DAM PAR CHOS MED MOD KYI, DON DAM
PA MA YIN PA MA BRTAGS PA LA BRTEN NAS GANG GI PHYIR RANG DANG
SPYI'I MTSAN NYID 'DZIN PA DE'I PHYIR CHOS THAMS CAD CES BYA'O,
,DON DAM PAR NI MA YIN TE, DE LA GNAS PA THAMS CAD MTHONG YANG
THA SNYAD THAMS CAD

@249A *, ,MED PA'I PHYIR RO, ,'DIS NI RNAM BAR G-YENG BA TSAR
GCAD PA BSTAN TO, ,GAL TE BCOM LDAN 'DAS KYI MNGON PAR RDZOGS PAR
SANGS RGYAS PA'I CHOS DE GANG YANG MED NA, BYANG CHUB SEMS DPA'
DAG JI LTAR GDAMS NGAG BLANG BA MNGON DU BYAS TE CHOS DANG GANG
ZAG LA BDAG

MED PA DE RTOGS PAR 'GYUR SNYAM PA LA BRTAGS NAS MNGON PAR RTOGS
PA BSTAN PA'I PHYIR 'DI LTA STE DPER NA ZHES BYA BA LA SOGS PA
GSUNGS SO, ,'DI NI YE SHES THOB PA DANG, MNGON PA'I NGA RGYAL MED
PAS MNGON PAR RTOGS PA STON TE, YE SHES THOB PAS JI LTA BU ZHE
NA, YE

SHES RNAM PA GNYIS LA BRTEN TE RIGS YONGS SU 'DZIN PA'I YE SHES
DANG, MNYAM PA NYID KYI YE SHES SO, ,DE LA YE SHES GANG THOB NAS
DE BZHIN GSHEGS PA'I RIGS SU SKYES PA YIN ZHING, SANGS RGYAS KYI
RIGS SU NGES PA DE NI RIGS YONGS SU 'DZIN PA'I YE SHES SO, ,

DE SKYES BAS LUS DANG LDAN PA'O, ,LDAN PA NI BDAG GIR BYAS PA LUS
NI DE BZHIN GSHEGS PA'I SKU STE, GANG GIS DE THOB PA DE LUS DANG
LDAN PA'O, ,YE SHES DE THOB PAR JI LTAR SHES SNYAM PA LA LUS CHEN
PO ZHES BYA BA GSUNGS SO, ,'DIS GANG ZAG DANG CHOS LA BDAG MED PA

MNYAM PA NYID KYIS MNYAM NYID KYI YE SHES THOB NAS MNGON PAR
RTOGS PAR STON TE, DE'I PHYIR RIGS KYI YE SHES SO ZHES STON TO,
,MNYAM PA NYID KYI YE SHES DES SEMS CAN THAMS CAD GANG ZAG DANG
CHOS LA BDAG MED PAR RTOGS NAS BDAG KHO NAR SDUD DO, ,DE NA DE
SEMS CAN

MTHA' DAG GI LUS BDAG TU SDUD PAS LUS CHEN PO YIN NO, ,'DI NI
SGRA'I DON MA YIN PA YANG MA YIN TE, 'DI LTAR SEMS CAN THAMS CAD
BDAG TU BSDUS PAS DE LUS ZHES BYA'O, ,DE DAG KYANG SHIN TU MANG
BA'I PHYIR LUS CHEN PO YIN PAS SGRA'I DON MA YIN NO, ,'DIS NI
GNAS 'DI'I RGYA

CHE BA BRJOD DO, ,DGONGS PA NI 'DI YIN TE, BYANG CHUB SEMS DPA'I
MNGON PAR RTOGS PA 'DI YANG YANG DAG PA'I KUN RDZOB LA BRTEN NAS
YE SHES KHYAD BAR DU 'PHAGS PA 'BYUNG BA TZAM GYIS RAB TU PHYE BA
YIN GYI, DON DAM PAR NI MNGON PAR RTOGS PAR BYED PA DANG, MNGON
PAR RTOGS PAR

@249B BYA BA GANG YANG MED DO ZHES BSTAN PA'I PHYIR, 'PHAGS PA
RAB 'BYOR GYIS BCOM LDAN 'DAS DE BZHIN GSHEGS PAS MI LUS DANG
LDAN ZHING ZHES BYA BA LA SOGS PA GSOL TO, ,'DIS NI DON GYIS NA
LUS DANG LDAN ZHING LUS CHEN PO LA MNGON PAR ZHEN PA'I MI MTHUN
PA'I PHYOGS SU YONGS SU STON TO, ,DE SPANG

PA'I PHYIR 'DUN PA DANG SMON LAM GYIS GNAS PAR BYA BA STON TO,
,LUS DANG LDAN ZHING LUS CHEN PO ZHES MTSAN MA TZAM ZHIG YONGS SU
BRJOD PAS BYANG CHUB SEMS DPA' CHOS THAMS CAD LA MNGON PAR ZHEN
PA ZLOG PAR BYED DO, ,DON DAM PAR YANG RNAM PAR 'JOG CING, DE LA
RNAL 'BYOR

DU SNYOMS PAR 'JUG PA LA YANG 'DZUD DO, ,ZAB PA YANG BRJOD DO,
,SGRO 'DOGS PA'I MTHA' YANG SPONG NGO, ,SNGA MAS NI SKUR PA 'DEBS
PA'I MTHA' BKAG GO, ,GAL TE DE BZHIN GSHEGS PAS LUS DE NYID MED
PAR GSUNGS NA, DE'I TSE BYANG CHUB SEMS DPA' MNGON PAR RTOGS

PA THOB PA DAG 'DI SNYAM DU BDAG GIS BYANG CHUB SEMS DPA'I MNGON
PAR RTOGS PA THOB KYIS DA NI BDAG GIS SEMS CAN RNAMS DGROL BAR
BYA'O SNYAM DU JI LTAR SEMS ZHES GZHAN GYI RNAM PAR RTOG PA DAM
PA LA BRTAGS NAS MNGON PA'I NGA RGYAL MED PAS, MNGON PAR RTOGS PA
BSTAN PA'I

PHYIR BYANG CHUB SEMS DPA' GANG ZHES BYA BA GSUNGS SO, ,'DIS NI
GANG 'DI SNYAM DU BDAG GIS SEMS CAN RNAMS YONGS SU MYA NGAN LAS
BZLA'O, ,BDAG NI BYANG CHUB SEMS DPA'O SNYAM DU SEMS PA MNGON
PA'I NGA RGYAL CAN DE YANG DAG PA'I DON DU NA BYANG CHUB SEMS
DPA' MA YIN

PAR STON TO, ,DE CI'I SLAD DU ZHES BYA BA NI 'DIR SHES PAR BYED
PA'I GTAN TSIGS YONGS SU 'DRI BA'O, ,CHOS ZHES BYA BA NI GZUGS LA
SOGS PA'I BDAG NYID DAM GANG ZAG LA SOGS PA'I BDAG NYID DO,
,'PHAGS PA RAB 'BYOR GYIS KYANG CHOS DE RIGS PAS DPYAD NA MA
MTHONG

BAS DE NI MA MCHIS LAGS SO ZHES BYA BA GSOL TE, ,RIGS PA DE THAMS
CAD DU THUN MONG PAS BCOM LDAN 'DAS KYIS BDAG MED PA GNYI GA LA
GZUD PA'I PHYIR DE BAS NA ZHES BYA BA GSUNGS SO, ,SEMS CAN MED
CES BYA BA LA SOGS PA NI MTSON PA STE, RANG BZHIN MED PAR YANG
BLTA

@250A *, ,BAR BYA'O, ,'DIS NI RNAM PAR GYING BA TSAR GCAD PA
BSTAN TO, ,MNGON PAR RTOGS PA BSHAD ZIN TO,, ,,'DI MAN CHAD NI
SANGS RGYAS KYI YONGS SU BTZAL BA YIN TE, SANGS RGYAS KYI DE YANG
PHUN SUM TSOGS PA BDUN GYIS YONGS SU BSDUS PA YIN TE, PHUN SUM
TSOGS PA BDUN NI, ZHING YONGS SU DAG

PA PHUN SUM TSOGS PA DANG, GZIGS PA BLA NA MED PA YONGS SU DAG PA
PHUN SUM TSOGS PA DANG, MKHYEN PA BLA NA MED PA YONGS SU DAG PA
PHUN SUM TSOGS PA DANG, BSOD NAMS KYI PHUNG PO LA MNGA' BRNYES PA
PHUN SUM TSOGS PA DANG, SKU PHUN SUM TSOGS PA DANG, GSUNG PHUN
SUM TSOGS PA

DANG, THUGS PHUN SUM TSOGS PA'O, ,DE LA GAL TE BYANG CHUB SEMS
DPA' ZHES BYA BA'I CHOS DE GANG YANG MED NA SU SANGS RGYAS KYI
ZHING YONGS SU 'GRUB PAR BYA BA'I PHYIR 'BAD PAR BYED SNYAM DU
DOGS PA BSAL BA'I PHYIR 'BAD PAR BYED SNYAM DU DOGS PA BSAL BA'I
PHYIR SANGS RGYAS KYI ZHING YONGS SU DAG PA PHUN SUM TSOGS PA'I
DBANG DU

MDZAD NAS, RAB 'BYOR BYANG CHUB SEMS DPA' GANG ZHIG CES BYA BA LA
SOGS PA GSUNGS SO, ,DE YANG DE BZHIN DU BRJOD PAR BYA'O ZHES BYA
BA NI MNGON PA'I NGA RGYAL CAN GYI PHYIR DE BYANG CHUB SEMS DPA'O
ZHES MI BYA'O ZHES BYA BA'I THA TSIG STE, GANG ZAG DANG CHOS LA
BDAG MED PA MA RTOGS PAR

RTOGS SO SNYAM DU MNGON PA'I NGA RGYAL BYED PA'I PHYIR RO, ,'DI
LTAR DE'I NGA'O SNYAM DU MNGON PAR NGA RGYAL BYED PAS GANG ZAG LA
BDAG MED PA MA RTOGS SO, ,ZHING BKOD PA RNAMS MED PAR DE LA MNGON
PA'I NGA RGYAL BYED PAS CHOS LA BDAG MED PA MA RTOGS SO, ,'DIS NI
ZHING BKOD PA SGYU MA LTA BUR MOS PAS BYANG

CHUB SEMS DPA' JI LTAR GNAS PAR BYA BA DE BSTAN TO, ,GAL TE DON
DAM PAR ZHING BKOD PA DE DAG MED DU ZIN NA, BCOM LDAN 'DAS KYIS
JI LTAR GSUNGS SNYAM DU SEMS PA LA DE CI'I SLAD DU ZHES ZHUS TE,
'DI'I BSHAD PA NI SNGA MA BZHIN NO, ,'DI TSIG ZLOS PAR YANG MI
'GYUR TE,

SNGA MA NI MOS PAS SPYOD PA'I SA LA GNAS PA'I BYANG CHUB SEMS
DPA' BYANG CHUB SEMS DPA'I ZHING YONGS SU DAG BAR SMON PA'I GNAS
SKABS NA BYANG CHUB SEMS DPA'I RNAM PAR RTOG PA SEL BA'I PHYIR
RO, ,DA NI SANGS RGYAS KYI ZHING YONGS SU DAG PA BSGRUB PA'I
PHYIR BYANG CHUB SEMS DPA' DAG

@250B 'JUG PA NA DE LTAR MNGON PAR ZHEN PAS 'JUG GO SNYAM DU GANG
DAG DE LTAR RNAM PAR RTOG PA DE DAG GI RNAM PAR RTOG PA DE BSAL
BAR GSUNGS PA'I PHYIR RO, ,DE'I TSE KHA CIG GI RNAM PAR RTOG PA
DE LTA BU GZHAN MI 'BYUNG BAS THUG PA MED PAR YANG MI 'GYUR RO,
,'DIS NI BYANG CHUB SEMS

DPA' 'DI LA JI LTAR BSGRUB PAR BYA BA DE BSTAN TO, ,CI 'DRA BA LA
BYANG CHUB SEMS DPA' ZHES BYA SNYAM PA LA, RAB 'BYOR BYANG CHUB
SEMS DPA' GANG ZHIG CES BYA BA LA SOGS PA GSUNGS SO, ,CHOS RNAMS
NI BDAG MED PA ZHES LAN GNYIS BRJOD PA NI BDAG MED PA RNAM PA
GNYIS

KYIS CHOS RNAMS BDAG MED PAR STON TO, ,BYANG CHUB SEMS DPA' SEMS
DPA' ZHES LAN GNYIS BRJOD PAS NI BDAG MED PA RNAM PA GNYIS PO DE
NYID RTOGS PAR STON TO, ,YANG NA DE NI BYANG CHUB SEMS DPA' ZHES
BYA BA GCIG NI BZLAS PA'O, ,BYANG CHUB SEMS DPA' ZHES BRJOD DO
ZHES BYA

BA 'OG MA NI TSUL LO, ,DES NA JI SKAD BSTAN PAR 'GYUR ZHE NA, SU
DAG GIS BSGRUB PO SNYAM DU GANG ZAG LA SOGS PAR 'DZIN PA MED PA
DANG, ZHING BKOD PA RNAMS ZHES CHOS SU 'DZIN PA YANG MED PA DE
DAG MED PA GNYI GA KHONG DU CHUD PA'I PHYIR BYANG CHUB SEMS DPA'
ZHES BRJOD DO

ZHES BSTAN PAR 'GYUR TE, 'DIS NI SEMS RAB TU GZUNG BA BSTAN TO,
,GNAS 'DI MTHA' DAG GIS NI ZAB PA BSTAN TO, ,SANGS RGYAS KYI
ZHING SGYU MA LTA BU DE BSGRUB PA'I PHYIR BYANG CHUB SEMS DPA'
DAG DE LA MOS PAS 'JUG PAR BSTAN PAS NI RGYA CHE BA BRJOD DO,
,GAL TE BYANG CHUB SEMS

DPA' ZHES BYA BA'I CHOS DE GANG YANG MED NA DE'I TSE DE BZHIN
GSHEGS PA GZIGS PA RNAM PAR DAG PA DANG, MKHYEN PA RNAM PAR DAG
PA DANG LDAN PA MED PA KHO NAR 'GYUR TE, DE NI BYANG CHUB SEMS
DPA' LAS SKYES PA'I DE MED NA DE JI LTAR RUNG BAR 'GYUR, RGYU MED
PA NI RTAG TU YOD PA LA SOGS PA'I

DON DU 'GYUR RO, ,DE BAS NA 'KHOR 'DUS PA GANG DE SNYAM DU RNAM
PAR RTOG PAR 'GYUR BA DE'I CHED DU GZIGS PA DANG MKHYEN PA YONGS
SU DAG PA BLA NA MED PA GNYIS KYI DBANG DU MDZAD NAS RAB 'BYOR
'DI JI SNYAM DU SEMS ZHES BYA BA LA SOGS PA GSUNGS SO, ,'PHAGS PA
RAB 'BYOR GYIS KYANG

@251A *, ,BCOM LDAN 'DAS KYI DGONGS PA SNGAR BZUNG NAS MNGA'O
ZHES GSOL TO, ,'DIS NI DON DAM PAR BYANG CHUB SEMS DPA' ZHES BYA
BA'I CHOS DE GANG YANG MED DU ZIN KYANG KUN RDZOB TU GANG BSOD
NAMS DANG YE SHES KYI TSOGS YONGS SU BSKANGS NAS MKHYEN PA DANG
GZIGS PA YONGS

SU DAG PA'I DE BZHIN GSHEGS PAR 'GYUR BA MA BRTAGS GCIG PU NA
DGA' BA PHUNG PO TZAM GYI RANG BZHIN GYI BYANG CHUB SEMS DPA'I
YOD PA NYID DO, ,DE LTA MA YIN TE, GAL TE KUN RDZOB TU YANG DE
MED DU ZIN NA DE'I TSE SU ZHIG DE BZHIN GSHEGS PAR 'GYUR ZHES DE
SKAD STON TO, ,DE LA DE BZHIN

GSHEGS PA LA SHES RAB KYI SPYAN KHO NA MNGA'O ZHES MI BYA BA NI
GZIGS PA RNAM PAR DAG PA KHYAD ZHUGS PAR BSTAN PA'I PHYIR SPYAN
MNGA' BAR STON TO, ,MDOR BSDUS SPYAN RNAM PA BZHI STE, GZUGS
'DZIN PA DANG, DON DAM PA'I BDEN PA 'DZIN PA DANG, KUN RDZOB KYI
BDEN PA 'DZIN PA DANG,

RNAM PA THAMS CAD DU SHES BYA 'DZIN PA'O, ,GZUGS 'DZIN PA YANG
RNAM PA GNYIS TE, LAS KYI 'BRAS BU DANG, BSGOMS PA'I 'BRAS BU'O,
,SPYAN RNAM PA LNGA DANG GO RIMS BZHIN NO, ,DE LA YUL RIGS PA'I
PHYIR DANG POR GZUGS 'DZIN PA BSTAN TO, ,DON DAM PA'I DBANG GIS

KUN RDZOB SHES PA YONGS SU DAG PAR 'GYUR TE, DES NA DON DAM PA'I
BDEN PA 'DZIN PA NI SNGAR BSTAN LA, KUN RDZOB KYI BDEN PA 'DZIN
PA NI PHYIS BSHAD DO ZHES GO RIMS BSTAN PA'I MTSAMS SBYAR BA'O,
,GANG ZAG DANG CHOS LA BDAG MED PA'I YUL LA NI SHES RAB KYI SPYAN
MNGA'O, ,

KUN RDZOB TU CHOS TZAM DU SNANG BA NYID DE GANG ZAG NI MA YIN NA
ZHES GANG ZAG STONG STE, CHOS TZAM GYI YUL LA NI CHOS KYI SPYAN
NO, ,SHES BYA THAMS CAD RNAM PA THAMS CAD DU MKHYEN PA NI SANGS
RGYAS KYI SPYAN ZHES BYA STE, 'DIS NI DA LTAR MNGON SUM DU MDZAD
PAR BZHUGS PA'I PHYIR YANG

DAG PA'I KUN RDZOB TU SPYAN LNGA BSTAN PAS NI GANG GZIGS PA RNAM
PAR DAG PA BRJOD DO, ,MKHYEN PA RNAM PAR DAG PA BRJOD PA'I PHYIR,
RAB 'BYOR 'DI JI SNYAM DU ZHES BYA BA LA SOGS PA GSUNGS SO, ,DUS
GSUM GYI SEMS DANG SEMS LAS BYUNG BA RNAMS NI SEMS KYI RGYUN NO,,

@251B DE BAS NA DUS GSUM YUL YIN PA'I PHYIR YUL DE SHES PA NI
MKHYEN PA ZHES BYA'I GZIGS PA ZHES NI MI BYA'O, ,DE YANG 'DOD
CHAGS DANG BCAS PA'I SEMS DANG 'DOD CHAGS DANG DBRAL BA'I SEMS
ZHES BYA BA LA SOGS PA KUN NAS NYON MONGS PA DANG, RNAM PAR BYANG
BA'I NGO BO SNA TSOGS SU

RIG PAR BYA'O, ,DE SNYED KYI 'JIG RTEN GYI KHAMS ZHES BYA BA NI
MTSON PA STE, 'JIG RTEN GYI KHAMS MTHA' YAS PAR GTOGS PA'I SEMS
CAN RNAMS KYI RGYUN YONGS SU MKHYEN PA'I PHYIR RO, ,'DI LTAR KUN
RDZOB TU DE BZHIN GSHEGS PA LA SHA'I SPYAN LA SOGS PA MNGA' STE,
DES NA DES

BSGRUB PA'I PHYIR BYANG CHUB SEMS DPA' 'DUN PA DANG SMON LAM GYI
GNAS PAR BYA BA'O, ,GZHUNG 'DIS NI PHUN SUM TSOGS PA GNYI GA YANG
BSTAN PA YIN NO, ,SHA'I SPYAN LA SOGS PA YANG GCIG DANG DU MA'I
RANG BZHIN GYIS DPYAD NA MI DMIGS PA NYID LA, DON GZHAN SHES PAS

'DZIN PAR YANG MI RIGS TE, JI LTAR SNGAR DPYAD PA LTA BU YIN NA
DE BZHIN GSHEGS PA LA SHA'I SPYAN LA SOGS PA MNGA' BA DANG SEMS
KYI RGYUN RAB TU MKHYEN PAR JI LTAR 'GYUR SNYAM DU SEMS PA'I BSAM
PA LA BRTAGS NAS DE CI'I SLAD DU ZHES ZHUS PA DANG, BYANG CHUB
SEMS DPA' RNAM

PAR DAG PA 'DI GNYIS LA RNAL 'BYOR DU SNYOMS PAR 'JUG PAS JI LTAR
BSGRUB PAR BYA BA DE BSTAN PA'I PHYIR, SEMS KYI RGYUN SEMS KYI
RGYUN ZHES BYA BA LA SOGS PA GSUNGS SO, ,RGYUN MED CES BYA BA NI
DON DAM PAR RO, ,RANG BZHIN MED DU ZIN KYANG KUN RDZOB LA BRTEN
NAS

GSUNGS TE, DE NYID KYI PHYIR SEMS KYI RGYUN ZHES BYA'O ZHES
GSUNGS SO, ,DE LTA MA YIN PA DON DAM PAR NI BRJOD PA'I SPYOD YUL
THAMS CAD LAS 'DAS PA'I PHYIR BRJOD PAR MI 'GYUR RO SNYAM DU
DGONGS PA'O, ,SEMS KYI RGYUN ZHES SMOS PA NI MTSON PA STE, SHA'I
SPYAN LA SOGS

PA YANG SPYAN GYI RANG BZHIN MED PA NYID DU GSUNGS SO ZHES BRJOD
PAR BYA BA'I SKABS YIN TE, MNGON SUM GSUNGS SO, ,'DI LA JI LTAR
SEMS RAB TU GZUNG BAR BYA BA DE BSTAN PA'I PHYIR DE CI'I SLAD DU
ZHES BYA BA DE ZHUS TE, RGYUN MED CES BYA BA DANG SBYAR RO, ,'DAS
PA LA SOGS PA'I

@252A *, ,SEMS NI DON DAM PAR MA SKYES PA'I PHYIR MI DMIGS KYI,
YOD KYANG 'DZIN PAR MI 'THAD PAS MI DMIGS PA NI MA YIN NO, ,DE
LTA NA NI SEMS KYI RGYUN MED PAR BSTAN PAR MI 'GYUR TE, MI DMIGS
PA TZAM GYIS NI DNGOS PO RNAMS KYI RANG BZHIN MED PAR MI 'GYUR
RO, ,

JI LTAR DUS GSUM GYI SEMS DON DAM PAR MED PA DE LTAR NI SNGAR
YANG BSHAD DE, STON PAR YANG 'GYUR RO, ,SEMS SMOS PA NI MTSON PA
STE, DES NA SHA'I MIG LA SOGS PA 'DAS PA LA SOGS PA YANG MI DMIGS
PA NYID DO, ,'DI LA RGYUN MED CES BYA BA LA SOGS PA'I TSIG GIS NI
ZAB

PA BRJOD DO, ,LHAG MA RNAMS KYIS NI RGYA CHE BA'O, ,GAL TE DUS
GSUM GYI SEMS MED NA DE'I TSE BSOD NAMS KYI PHUNG PO YANG MED PAR
'GYUR TE, DE NI SEMS LA BRTEN PA'I PHYIR RO, ,DE BAS NA DE BZHIN
GSHEGS PA'I BSOD NAMS KYI PHUNG PO LA MNGA' BA PHUN SUM TSOGS PA
BSGRUB

PA'I PHYIR BYANG CHUB SEMS DPA' JI LTAR 'BAD PAR BYA SNYAM PA LA
BRTAGS TE, BSOD NAMS KYI PHUNG PO LA MNGA' BA PHUN SUM TSOGS PA'I
DBANG DU MDZAD NAS, RAB 'BYOR 'DI JI SNYAM DU SEMS ZHES BYA BA LA
SOGS PA GSUNGS SO, ,'DIS NI RIGS KYI BU 'AM RIGS KYI BU MO THA NA

GANG PHYI'I DNGOS PO NI RIN PO CHE LA SOGS PA GTONG BAR BYED PA
DE YANG BSOD NAMS KYI PHUNG PO CHEN PO DANG LDAN PAR 'GYUR NA, DE
BZHIN GSHEGS PA BSKAL PA GRANGS MED DPAG TU MED PAR BYA DKA' BA
BRGYA PHRAG DU MA GOMS PAR MDZAD PAS BSOD NAMS KYI PHUNG PO LA
MNGA' BAR CI'I PHYIR MI

'GYUR ZHES DE SKAD STON TO, ,DES NA DON DAM PAR BSOD NAMS KYI
PHUNG PO MED DU ZIN KYANG KUN RDZOB TU YOD PAS NA BYANG CHUB SEMS
DPAS DE LA DBANG BA BSGRUB PA'I PHYIR 'DUN PA DANG, SMON LAM GYIS
GNAS PAR BYA'O ZHES BSTAN TE, 'DI NI RGYA CHE BA YANG BRJOD DO,
,BSOD NAMS KYI PHUNG

PO DON DAM PAR YOD PAR CI'I PHYIR RNAM PAR MI GZHAG SNYAM PA LA
BRTAGS NAS BYANG CHUB SEMS DPAS 'DI LA JI LTAR BSGRUB PAR BYA BA
DANG, SEMS RAB TU GZUNG BAR BYA BA DANG, GNYI GA BSTAN PA'I
PHYIR, RAB 'BYOR GAL TE ZHES BYA BA LA SOGS PA GSUNGS SO, ,GAL TE
ZHES BYA BA NI JI

@252B STE ZHES BYA BA'I THA TSIG GO, ,DE BZHIN GSHEGS PA MI GSUNG
NGO ZHES BYA BA NI DON DAM PAR BRJOD PA MI SPYOD PA'I PHYIR TE,
MA BSTAN PAR YANG DE LTAR GRAGS PAR 'GYUR RO SNYAM DU DGONGS
PA'O, ,JI LTAR BSOD NAMS KYI PHUNG PO DON DAM PAR MED PA DE LTAR
SNGAR BSTAN ZIN TO, ,'DIS

NI DE BZHIN GSHEGS PA'I BSOD NAMS KYI PHUNG PO MNGA' BA PHUN SUM
TSOGS PA BSGRUB PA'I PHYIR ZHUGS PA'I BYANG CHUB SEMS DPAS DON
DAM PAR DE MI DMIGS PAR RNAL 'BYOR DU SNYOMS PAR 'JUG PAS BSGRUB
PAR BYA BA DANG, DON DAM PAR DE DMIGS PA LA MNGON PAR ZHEN PA
SPONG PAS

SEMS RAB TU GZUNG BAR BYA BA GNYI GA BSTAN TE, ZAB PA YANG BRJOD
DO, ,GAL TE BSOD NAMS KYI PHUNG PO MED PA NYID YIN NA, DE'I TSE
DE BZHIN GSHEGS PA RNAMS KYI SKU PHUN SUM TSOGS PA RNAM PA GNYIS
PO DPE BYAD BZANG PO'I SKU PHUN SUM TSOGS PA DANG, MTSAN GYI SKU
PHUN SUM

TSOGS PA BSOD NAMS BLA NA MED PA LAS SKYES PAR 'DOD PA GANG YIN
PA DE YANG RGYU MED PA'I PHYIR MED PAR 'GYUR RO, ,DE BAS NA DE
BZHIN GSHEGS PA'I SKU PHUN SUM TSOGS PA RNAM PA GNYIS YONGS SU
BSGRUB PA'I PHYIR, BYANG CHUB SEMS DPAS JI LTAR 'BAD PAR BYA
SNYAM DU SEMS PA DE'I

CHED DU DE BZHIN GSHEGS PA RNAMS KYI GZUGS KYI SKU PHUN SUM TSOGS
PA'I DBANG DU MDZAD NAS, RAB 'BYOR 'DI JI SNYAM DU SEMS ZHES BYA
BA LA SOGS PA GSUNGS SO, ,GZUGS KYI LUS ZHES BYA BA NI DPE BYAD
BZANG PO'I SKU YIN PAR BLTA BAR BYA'O, ,MTSAN GYI SKU NI 'OG NAS
'CHAD

DE BA LANG DANG GLANG ZHES BYA BA'I TSUL DU, 'DI LAS 'PHAGS PA
RAB 'BYOR GYI BSAM PA NI 'DI YIN TE, JI LTAR BSOD NAMS KYI PHUNG
PO DON DAM PAR PHUNG PO MED PA KHO NA YIN PA DE BZHIN DU GZUGS
KYI SKU YANG MA SKYES PA KHO NA STE, DE BAS NA DON DAM PAR GZUGS
KYI SKU YONGS SU GRUB PAS

DE BZHIN GSHEGS PAR BLTA BAR MI BGYI LAGS SO ZHES BYA'O, ,KUN
RDZOB TU NI SGYU MAS SPRUL PA'I SANGS RGYAS BZHIN DU GZUGS KYI
SKU YOD PA NYID DE, DE BAS NA BSOD NAMS KYI PHUNG PO LAS BYUNG
BAR RUNG BA NYID DO, ,DE BAS NA BYANG CHUB SEMS DPAS SGYU MAS
SPRUL PA'I SANGS RGYAS

@253A *, ,KYI GZUGS LA MOS PA DE LTA BUS DE BSGRUB PA'I PHYIR
'DUN PA DANG SMON LAM GYIS GNAS PAR BYA BA BSTAN PA YIN NO, ,'DIR
TSIG ZLOS PAR YANG MI 'GYUR TE, SNGAR MOS PAS SPYOD PA'I SA NA
GZUGS KYI SKU THOB PAR 'DUN PA'I DUS DANG, DE BZHIN

GSHEGS PA MCHOD PA DANG RIM GRO BYA BA'I DUS NA DE LTAR MNGON PAR
ZHEN PA YONGS SU SPANG BA YIN LA, DA NI LHAG PA'I BSAM PA DAG
PA'I SA NA DE BZHIN GSHEGS PA'I GZUGS KYI SKU PHUN SUM TSOGS PA
BSGRUB PA'I PHYIR ZHUGS PA'I BYANG CHUB SEMS DPA' GZUGS LA MNGON
PAR

ZHEN PA YOD DO ZHES GRAG CES 'KHOR GANG DAG GI RNAM PAR RTOG PA
NGAN PA DE BSAL BAR GSUNGS PA'I PHYIR RO, ,'O NA DE BZHIN GSHEGS
PA RNAMS KYI GZUGS KYI SKU JI LTAR BSTAN SNYAM DU SEMS SHING, DE
CI'I SLAD DU ZHES DRIS TE, GZUGS KYI SKU YONGS SU GRUB PAS DE

BZHIN GSHEGS PAR BLTA BAR MI BYA ZHES BYA BA DANG SBYAR RO, ,'DI
NI GRUB PA MED DE GZUGS KYI SKU YAN LAG CAN GYI RANG BZHIN NAM,
RDUL PHRA RAB BSAGS PA'I RANG BZHIN DU MA GRUB PAR JI LTAR SNGAR
DPYAD PA BZHIN NO, ,'DIS NI BYANG CHUB SEMS DPAS JI LTAR BSGRUB
PAR

BYA BA DE BSTAN TO, ,DES NA ZHES BYA BA NI 'DI LTAR KUN RDZOB TU
YOD DO, RI BONG GI RVA BZHIN DU RNAM PA THAMS CAD DU MED PA NI MA
YIN PA'I PHYIR RO, ,'DIS NI SKUR PA 'DEBS PA'I MTHA' BKAG NAS JI
LTAR SEMS RAB TU GZUNG BAR BYA BA DE BSTAN TO, ,GNAS 'DI THAMS
CAD

KYIS NI ZAB PA BSTAN TO, ,KUN RDZOB TU DE BZHIN GSHEGS PA'I GZUGS
KYI SKU PHUN SUM TSOGS PA BSGRUB PA'I PHYIR BYANG CHUB SEMS DPA'
RNAMS KYIS 'BAD PAR BYA BA BSTAN PAS NI RGYA CHE BA YANG BSTAN
TO, ,MTSAN GYI SKU PHUN SUM TSOGS PA'I DBANG DU MDZAD NAS, RAB
'BYOR 'DI JI

SNYAM DU SEMS ZHES BYA BA LA SOGS PA GSUNGS TE, 'DIR BSHAD PA
THAMS CAD NI SNGA MA DANG 'DRA'O, ,GAL TE GZUGS KYI SKU YONGS SU
GRUB PAS DE BZHIN GSHEGS PAR BLTA BAR MI BYA NA, DE'I TSE BCOM
LDAN 'DAS KYIS BSTAN PA YANG MED PAR 'GYUR TE, DE NI GZUGS KYI

@253B SKUS BSDUS PA'I PHYIR RO, ,DE BAS NA BYANG CHUB SEMS DPAS
DE BZHIN GSHEGS PA'I GSUNG PHUN SUM TSOGS PA BSGRUB PA'I PHYIR JI
LTAR 'BAD PAR BYA SNYAM DU SEMS PA DE'I CHED DU GSUNG PHUN SUM
TSOGS PA'I DBANG DU MDZAD NAS, RAB 'BYOR 'DI JI SNYAM DU SEMS
ZHES BYA BA LA SOGS

GSUNGS SO, ,DON DAM PAR 'CHAD PA PO DANG, BSHAD PAR BYA BA DANG,
BSHAD PA MED PA'I PHYIR DE BZHIN GSHEGS PA 'DI SNYAM DU NGAS CHOS
BSTAN TO SNYAM DU MI DGONGS SO, ,DE LTAR MA YIN NA PHYIN CI LOG
TU 'GYUR BA'I PHYIR THAMS CAD MKHYEN PAR MI 'GYUR RO, ,JI LTAR

'CHAD PA PO STE BDAG LA SOGS PA DANG, BSHAD PAR BYA BA STE PHYI
NANG GI DNGOS PO DANG, BSHAD PA STE, BYED PA GZUGS SAM SGRA'I
BDAG NYID MED PA DE LTAR NI SNGAR RGYAS PAR BSTAN ZIN TE, DNGOS
PO MTHA' DAG LA STONG PA NYID KYIS KHYAB PAR SNGAR BSGRUBS PA'I
PHYIR RO, ,KUN

RDZOB TU 'CHAD PA PO DANG, BSHAD PAR BYA BA DANG, BSHAD PA MA
BRTAGS NA DGA' BAS THA SNYAD 'DOGS PA 'BA' ZHIG TU ZAD KYI DON
DAM PAR NI MA YIN NO, ,GAL TE DNGOS PO'I DE KHO NA NYID DE LTA BU
BSTAN DU ZIN KYANG KHA CIG MGO RMONGS TE DON DAM PAR GSUM PO YOD

PAR SEMS NA DE'I TSE CIR 'GYUR SNYAM PA LA, RAB 'BYOR SU ZHIG CES
BYA BA LA SOGS PA GSUNGS SO, ,SKUR PA NI DON MED PAR GLENG BA'I
PHYIR RO, ,JI LTAR MED PA DES GLENG BAR NUS SNYAM PA LA, LOG PAR
'DZIN PAS ZHES BYA BA GSUNGS TE, PHYIN CI LOG TU MNGON PAR ZHEN
PAS

LOG PAR ZIN PA'I PHYIR DE MED CES BYA BA'I THA TSIG GO, ,'DIS NI
DE BZHIN GSHEGS PA'I GSUNG PHUN SUM TSOGS PA LA 'JUG PA'I BYANG
CHUB SEMS DPAS BRAG CA LA SOGS PA LTA BUR SHES PAS 'JUG PAR BYA'O
ZHES BYANG CHUB SEMS DPA' JI LTAR GNAS PAR BYA BA DE BSTAN TO,,

GAL TE BSHAD PA LA SOGS PA GSUM PO DE MED NA GANG ZAG DANG CHOS
LA BDAG MED PA LA SOGS PA STON PAR BYED PA BCOM LDAN 'DAS KYIS
CHOS BSTAN PA TSIG DANG NGAG GI NGO BO SNA TSOGS 'DI JI LTAR
GRAGS, DE YOD NA NI GANG DES BSTAN PAR BYA BA STE, BSHAD PAR BYA
BA YANG YOD

@254A *, ,PA NYID LA, GANG DE STON PAR BYED PA 'CHAD PA PO DE
YANG YOD PA NYID DE SHUGS KYIS NA GSUM CHAR YOD DO SNYAM DU SEMS
PA LA DE CI'I SLAD DU ZHES ZHUS PA DANG, 'DIR LAN DU CHOS BSTAN
PA ZHES BYA BA GSUNGS SO, ,'DI SNYAM DU DGONGS TE, CHOS BSTAN PA
DON

DAM PAR YOD NA RANG GI MTSAN NYID KYI NGO BO'AM, SPYI'I MTSAN
NYID KYI NGO BO ZHIG TU 'GYUR GRANG NA, RE ZHIG PHYOGS DANG PO NI
MA YIN TE, RANG GI MTSAN NYID DON DAM PA THAMS CAD NI SNGAR RGYA
CHE BAR GSAL BA'I PHYIR RO, ,GNYIS PA YANG MA YIN TE, RANG GI
MTSAN NYID MED NA GNAS MED

PAS CI YANG MED PA'I PHYIR RO, ,SPYI DNGOS POR KHAS LEN NA NI
RANG GI MTSAN NYID KHO NAR 'DUS PA'I PHYIR DE GSAL BAS DE YANG
GSAL BA NYID DO, ,GZHAN RNAM PAR GCAD PAS SPYI'I MTSAN NYID NI
SGRO BRTAGS PA'I NGO BO ZHES RTOG NA NI CHOS BSTAN PA DON MED PAS
GRUB PA SGRUB PAR GYUR TO, ,

DE DON DAM PAR RANG GI MTSAN NYID YOD DU CHUG NA YANG DES CHOS
BSTAN PAR MI RIGS TE, SGRA GSAL BA LA SOGS PA BRTAG PA'I NGO BO
LA GZHAN DAG GIS TSIG TU YONGS SU BRTAGS PA NI RIM DANG RIM MA
YIN PAS DON BYED PAR 'GAL TE, NUS PA THAMS CAD DANG BRAL BAS SHES
PA

LA SOGS PA GANG LA YANG SBYOR BA MED DE, CI YANG MI BYED PAR JI
LTAR TSIG TU 'GYUR, RANG GI MTSAN NYID MI RTAG PA YANG BRDAR
'DOGS PA'I TSE NA MTHONG BA THA SNYAD 'DOGS PA'I TSE NA RJES SU
'GRO BA MED PAS TSIG TU MI RIGS SO BRDAR 'DOGS PA YANG GZHAN THA
SNYAD 'DOGS PA

YANG GZHAN PAR NI MI RIGS TE, HA CANG THAL BAR 'GYUR RO, ,DE BAS
NA RJES SU 'GRO BA MED PAS RANG GI MTSAN NYID KYANG BRJOD PAR MI
RIGS SO, ,SPYI'I DNGOS PO YANG BRJOD PAR BYA BAR KHAS LEN NA NI
DE BRJOD PAR BYA BA'I NGO BOR GYUR PAS RANG GI MTSAN NYID KYI NGO
BO YIN PA'I PHYIR

YUL GZHAN DU 'GRO BA MED PA NYID DO, ,GCIG PU NI YUL DANG DUS LA
SOGS PA SO SO THA DAD PA GSAL BA DU MA LA KHYAB PAR YANG MI RIGS
TE, 'DI LTAR BDAG NYID THAMS CAD GSAL BA GCIG LA RDZOGS NA NI
DE'I TSE GCIG KHO NA LA DE'I RANG BZHIN YONGS SU BRTAGS PA GANG
GIS

@254B NI GZHAN LA YANG CHUB PAR 'GYUR BA GSAL BA GZHAN DANG 'BREL
PA'I RANG BZHIN GZHAN NI DE LA MED DE, GCIG PU NYAMS PAR 'GYUR
BA'I PHYIR RO, ,PHYOGS GCIG GIS KHYAB NA NI YAN LAG DANG BCAS PA
DANG MA ZIN PA'I SKYON DU 'GYUR TE, DE LTAR GSAL BA THA DAD PA JI
SNYED LA DE'I

PHYOGS GCIG GIS KHYAB PAR RNAM PAR GZHAG PAR DE SNYED 'DZIN NA NI
GSAL BA GCIG LA 'DZIN PA NI PHYOGS GCIG 'DZIN PAS DE LA 'DZIN PAR
RUNG GRANG NA, GSAL BA THA DAD PA NA TSOD DANG YUL DANG, DUS LA
SOGS PA SO SO THA DAD PA DE DAG LA GSAL BA GCIG LAS 'DZIN PA

NI PHYOGS GCIG 'DZIN PAS CIG CAR 'DZIN PA MED PAS RTOG PA MED PA
NYID DU 'GYUR RO, ,DE BAS NA BRJOD PAR BYA BA DANG, RJOD PA NI
SGRO BTAGS PA'I RNAM PA'I NGO BO KHO NAR RIGS KYI YANG DAG PAR NI
MA YIN NO, ,DE NYID KYI PHYIR BCOM LDAN 'DAS KYIS GZHAN DAG TU,
MING NI GANG DANG

GANG DAG GIS, ,CHOS RNAMS GANG DANG GANG BRJOD PA, ,DE LA DE NI
MED PA STE, ,DE NI CHOS RNAMS CHOS NYID DO, ,ZHES GSUNGS SO,
,BSHAD PA YANG BRDZUN PAS SGO DE NAS BSHAD PAR BYA BA DANG, 'CHAD
PA PO YOD PAR BSTAN PA GANG YIN PA DE YANG SGO DE NAS 'ONGS PAS
GSAL BA

NYID DE, DE GNYIS KA MED PAR BCOM LDAN 'DAS KYIS LOGS SHIG TU MA
GSUNGS SO, ,'DIS NI BYANG CHUB SEMS DPA' JI LTAR BSGRUB PAR BYA
BA DANG, SEMS RAB TU GZUNG BAR BYA BA DE BSTAN TO, ,'DI THAMS CAD
KYIS NI ZAB PA BSTAN TO, ,THUGS PHUN SUM TSOGS PA NI RNAM PA THA
DAD

PA BDUN TE, DRAN PA NYE BAR GZHAG PA DANG, MNGON PAR RDZOGS PAR
BYANG CHUB PA DANG, CHOS DON CHEN POR GDAGS PA DANG, GDAMS NGAG
DON CHEN POR GDAGS PA DANG, CHOS KYI SKU YONGS SU 'DZIN PA DANG,
MYA NGAN LAS 'DAS PA DANG 'KHOR BA LA MI GNAS PA DANG, BZHUGS

PA YONGS SU DAG PA'O, ,DE LA DA NI CHOS ZAB MO 'DI LTA BU MA
'ONGS PA'I DUS NA LTA BA NGAN PA'I DRA BAS THIBS POR GYUR PA LA
JIG 'BRAS BU DANG BCAS PAR 'GYUR SNYAM DU 'KHOR YID MI CHES TE,
GANG DAG DE SNYAM DU SEMS PA DE DAG GI YID MI CHES PA BSAL BA'I
PHYIR 'PHAGS PA

@255A *, ,RAB 'BYOR GYIS THUGS PHUN SUM TSOGS PA LAS DRAN PA NYE
BAR GZHAG PA'I DBANG DU BYAS NAS, BCOM LDAN 'DAS ZHES BYA BA LA
SOGS PA GSOL TO, ,BCOM LDAN 'DAS KYIS KYANG MA 'ONGS PA'I DUS NA
TSUL KHRIMS DANG LDAN PA, YON TAN DANG LDAN PA DAG 'BYUNG NGO

ZHES BYA BA LA SOGS PAS SNGAR MA GSUNGS SAM, DA NI DE DAG GCIG TU
YOD PA NYID DANG, MED PA NYID DU MNGON PAR ZHEN PAR MI BYA BAR
BSTAN PA'I PHYIR YOD CES MA GSUNGS KYI, MTHA' GNYIS DGAG PA'I
PHYIR, RAB 'BYOR DE DAG NI ZHES BYA BA LA SOGS PA GSUNGS SO, ,

DON DAM PAR PHUNG PO DANG GANG ZAG LA SOGS PA'I NGO BO YOD PAR MI
DMIGS PA'I PHYIR SEMS CAN YANG MA YIN TE 'DI SA NI SGRA BTAGS
PA'I MTHA' BKAG GO, ,MA BRTAGS NA DGA' BAR KUN TU GNAS PA'I PHYIR
SEMS CAN MED PA YANG MA YIN TE 'DIS NI SKUR PA 'DEBS PA'I

MTHA' BKAG GO, ,'DIS NI 'BYUNG NGO ZHES STON PAS SEMS CAN RNAMS
LA BCOM LDAN 'DAS KYI DRAN PA NYE BAR GZHAG PA PHYIN CI MA LOG PA
CI 'DRA STE DE STON CING BCOM LDAN 'DAS KYI DRAN PA NYE BAR GZHAG
PA PHUN SUM TSOGS PA DE LA BYANG CHUB SEMS DPAS 'DUN PA DANG SMON

LAM GYIS GNAS PAR BYA BA BSTAN PA YIN NO, ,DE DAG NI SEMS CAN
YANG MA YIN ZHES BYA BA 'DIS NI RNAL 'BYOR DU SNYOMS PAR 'JUG PA
BSTAN TO, ,GAL TE DE DAG SEMS CAN MA YIN NA DE'I TSE BCOM LDAN
'DAS KYIS MA 'ONGS PA'I DUS NA TSUL KHRIMS DANG LDAN PA, YON TAN

DANG LDAN PA DE DAG 'BYUNG NGO ZHES BYA BA LA SOGS PA JI LTAR
GSUNGS SNYAM DU SEMS PA LA BRTAGS NAS DE CI'I SLAD DU ZHES BYA BA
ZHUS SO, ,DE DAG SEMS CAN MED PAR GSUNGS PA'I PHYIR TE ZHES BYA
BA NI DON DAM PAR SEMS CAN MED PA NYID DO, ,KUN RDZOB TU RNAM PAR
GNAS PA'I PHUNG

PO'I NGO BO YOD PA LA BRTEN NAS DE DAG GSUNGS TE, DE BAS NA KUN
RDZOB TU YOD PAS SEMS CAN RNAMS ZHES BYA'O, ,DE LTA MA YIN TE KUN
RDZOB TU YANG MED NA NI GSUNG PAR MI 'GYUR RO, ,'DIS NI SEMS RAB
TU BZUNG BA BSTAN TO, ,'DI THAMS CAD KYIS NI ZAB PA BRJOD DO,
,BCOM

@255B LDAN 'DAS KYIS DRAN PA NYE BAR GZHAG PA SEMS CAN THAMS CAD
LA THOGS PA MED PAR BSTAN PAS NI RGYA CHE BA BSTAN TO, ,GAL TE
BCOM LDAN 'DAS KYIS CHOS BSTAN PA GANG YANG MED NA DE'I TSE MNGON
PAR RDZOGS PAR SANGS RGYAS PAR YANG MI 'GYUR TE, DE'I PHYIR DE
BZHIN GSHEGS PA'I

MNGON PAR RDZOGS PAR BYANG CHUB PA BSGRUB PA'I PHYIR BYANG CHUB
SEMS DPA' RNAMS KYI 'BAD PA DON MED PAR 'GYUR RO, ,JI SNYED CHOS
MNGON PAR RDZOGS PAR SANGS RGYAS PAR 'DOD NA DE'I TSE BSTAN PA
YANG YOD DO SNYAM DU GANG DAG SEMS PA DE DAG GI CHE DU MNGON PAR
RDZOGS PAR BYANG CHUB

PA'I DBANG DU MDZAD NAS, RAB 'BYOR 'DI JI SNYAM DU SEMS ZHES BYA
BA LA SOGS PA GSUNGS SO, ,'PHAGS PA RAB 'BYOR GYIS DGONGS PA SNGA
MA BZUNG NAS DE NI MA MCHIS LAGS SO ZHES GSOL TO, ,DE 'DI SNYAMS
DU SEMS TE, DON DAM PA LA DGONGS NAS BCOM LDAN

'DAS KYIS BSTAN PA BKAG GO SNYAM MO, ,JI LTAR DON DAM PAR CHOS
BSTAN PA GANG YANG MED PA'I PHYIR MNGON PAR RDZOGS PAR SANGS
RGYAS PA YANG MED DE DE NI SNGAR BSTAN TO, ,KUN RDZOB TU NI BCOM
LDAN 'DAS KYIS CHOS BSTAN PA DANG, RDZOGS PA'I BYANG CHUB DANG,
DE'I RGYU'I

LAM YANG YOD PA NYID DO, ,DE BAS NA BYANG CHUB SEMS DPA' BLA NA
MED PA YANG DAG PAR RDZOGS PA'I BYANG CHUB YANG DAG PA'I KUN
RDZOB KYI NGO BO BSGRUB PA'I PHYIR 'BAD PAR BYA STE, 'DIS NI
BYANG CHUB SEMS DPA' JI LTAR GNAS PAR BYA BA DE BSTAN TO, ,SNGAR
NI GDAMS NGAG

YONGS SU BTZAL BA'I DUS NA MNGON PAR RDZOGS PAR BYANG CHUB LA DON
DAM PA'O SNYAM DU SEMS PA'I BYANG CHUB SEMS DPA'I RNAM PAR RTOG
PA DE SEL LA, DE NI SANGS RGYAS KYI SA YONGS SU BTZAL BA'I DUS NA
GZHAN DAG GI RNAM PAR RTOG PA DE LTA BU SEL BAS TSIG ZLOS PA'I
NYES PAR MI

'GYUR RO, ,BCOM LDAN 'DAS KYIS BLA NA MED PA YANG DAG PAR RDZOGS
PA'I BYANG CHUB YANG DAG PA'I KUN RDZOB TU RNAM PAR GZHAG PA DE
CI 'DRA BA SNYAM PA LA CUNG ZAD KYANG ZHES BYA BA LA SOGS PA
GSUNGS SO, ,YE SHES GANG LA BZHUGS PA NA BCOM LDAN 'DAS KYIS RANG
GI MTSAN NYID 'DZIN PA'I

@256A *, ,MTSAN NYID KYI CHOS KYI RANG BZHIN PHRA MO YANG MI
DMIGS SHING MA LUS PAR CHOS LA BDAG MED PAR RTOGS PA'I NGO BO DE
NI BLA NA MED PA YANG DAG PAR RDZOGS PA'I BYANG CHUB PO, ,PHYI
ROL PA DANG SLOB PA DANG MI SLOB PA'I SHES PA GANG DAG LAS MCHOG
TU GYUR PAS BLA NA MED PA'O, ,

DNGOS PO MTHA' DAG GI DE KHO NA JI LTA BA BZHIN DU THUGS SU CHUD
PA'I NGO BO YIN PAS YANG DAG PAR RDZOGS PA'I BYANG CHUB CES BYA'O
ZHES BYA BA'I THA TSIG GO, ,DE LA CHOS RNAMS MI DMIGS PA'I GTAN
TSIGS SU MED CES BYA BA GSUNGS SO, ,GANG GI PHYIR MED PA DE'I
PHYIR MI DMIGS KYI YOD BZHIN DU MI

DMIGS PA NI MA YIN TE, CHOS THAMS CAD YOD NA NI DE BZHIN GSHEGS
PA'I YE SHES KYI DMIGS PA'I RIG BYED NYID DU 'GYUR BA'I PHYIR RO,
,'DIS NI CHOS LA BDAG MED PAR RTOGS PA'I NGO BO BSTAN TO, ,DA NI
GANG ZAG LA BDAG MED PAR RTOGS PA'I NGO BO BSTAN PA'I PHYIR, YANG
RAB

'BYOR ZHES BYA BA LA SOGS PA GSUNGS SO, ,CHOS DE NI MNYAM BA STE
ZHES BYA BA NI DES RTOGS PA'I CHOS THAMS CAD DU GANG ZAG LA BDAG
MED PAR MTSUNGS PA'I PHYIR RO, ,MI MNYAM PA GANG YANG MED CES BYA
BA NI THAMS CAD DU DE PHYIN CI MA LOG PA'I PHYIR TE, BDAG TU
'DZIN PA'I RGYUD DNGOS

POR MNGON PAR ZHEN PA SPANGS PA'I PHYIR RO, ,BCOM LDAN 'DAS NI
BDAG TU 'DZIN PA BAG CHAGS DANG BCAS PA SPANGS BA STE, DE'I PHYIR
DE NYID KYI GANG ZAG LA BDAG MED PAR RTOGS PA'I NGO BO RDZOGS
PA'I BYANG CHUB NI BLA NA MED PA YANG DAG PAR RDZOGS PA'I BYANG
CHUB CES BYA STE, GZHAN DAG GI

NI MA YIN NO, ,TSUL GANG GIS CHOS DE MNYAM SNYAM PA LA, SEMS CAN
MED PA ZHES BYA BA LA SOGS PA GSUNGS SO, ,'DI THAMS CAD KYIS NI
JI LTAR RNAL 'BYOR DU SNYOMS PAR 'JUG PAS BSGRUB PAR BYA BA DE
BSTAN TO, ,DE JI LTAR MNGON PAR RDZOGS PAR 'TSANG RGYA SNYAM PA
LA, DGE BA'I

CHOS THAMS CAD KYIS ZHES BYA BA LA SOGS PA GSUNGS TE, DE BSOD
NAMS DANG YE SHES KYI TSOGS KYI BDAG NYID DGE BA'I CHOS RNAMS
KYIS MNGON PAR RDZOGS PAR 'TSANG RGYA'O ZHES BYA BA'I THA TSIG
GO, ,GAL TE MED PA'I PHYIR CHOS CUNG ZAD KYANG MI DMIGS NA DGE
BA'I CHOS RNAMS YOD

@256B PAR JI LTAR 'GYUR TE, GANG GI PHYIR DE DAG GIS MNGON PAR
RDZOGS PAR 'TSANG RGYA SNYAM PA LA, DGE BA'I CHOS RNAMS ZHES BYA
BA LA SOGS PA GSUNGS TE, DON DAM PAR NI CHOS RNAMS MED PA NYID
DO, ,KUN RDZOB TU NI YOD PAS DGE BA'I CHOS RNAMS ZHES GSUNGS TE,
DE'I PHYIR DGE

BA'I CHOS RNAMS KYIS MNGON PAR RDZOGS PAR 'TSANG RGYA'O ZHES BYA
BA LA NYES PA MED DO, ,'DIS NI SGRO 'DOGS PA DANG SKUR PA 'DEBS
PA'I MTHA' 'DZIN PA RNAM PAR G-YENG BA SEL BAS SEMS RAB TU GZUNG
BA BSTAN TO, ,GNAS 'DI THAMS CAD KYIS NI ZAB PA BSTAN TO, ,MA LUS
PAS

GANG ZAG DANG CHOS LA BDAG MED PAR RTOGS PA'I NGO BO YANG DAG PAR
RDZOGS PA'I BYANG CHUB KYI RANG GI NGO BO YONGS SU BRJOD PAS NI
RGYA CHE BA YANG BSTAN TO, ,BCOM LDAN 'DAS KYI YANG DAG PAR
RDZOGS PA'I BYANG CHUB DE JI LTAR RIG PAR BYA SNYAM PA LA BRTAGS
NAS CHOS DON CHEN POR GDAGS

PAS DE YOD PAR BSTAN PA'I PHYIR, YANG RAB 'BYOR CES BYA BA LA
SOGS PA GSUNGS SO, ,RI'I RGYAL PO RI RAB CES BYA BA NI MTSON PA
STE, 'JIG RTEN GYI KHAMS MTHA' YAS PA DAG RIN PO CHES YONGS SU
BKANG STE BYIN PA'I BSOD NAMS GANG YIN PA DE YANG DPER MI BZOD PA
NYID DO, ,SHES

RAB KYI PHA ROL TU PHYIN PA 'DI LAS ZHES BYA BA MTSAN MA TZAM
YONGS SU MI BRJOD PAS THEG PA CHEN PO'I CHOS MTHA' DAG MTSON TO,
,BAR DU ZHES BYA BA'I SGRAS NI STONG GI CHA DANG, 'BUM GYI CHA
DANG, DPE DANG RGYUR YANG ZHES BYA BA DE DAG SDUD DO, ,DE LTAR
CHOS DON CHEN POR GDAGS PA'I RGYUS

BCOM LDAN 'DAS KYI THUGS PHUN SUM TSOGS PA YANG DAG PAR RDZOGS
PA'I BYANG CHUB KYI RANG BZHIN GYI BLA NA MED PAR SHES TE, YANG
DAG PAR BYANG CHUB PA RNAM PA DE LTA BU MED PAR CHOS 'DI LTA BU
BSHAD PAR MI NUS PA'I PHYIR RO, ,DE'I PHYIR THUGS PHUN SUM TSOGS
PA DE LTA BU LA 'DUN

PA DANG, SMON LAM GYIS BSGRUB PA'I PHYIR GNAS PAR BYA STE, 'DI
MTHA' DAG GIS NI BYANG CHUB SEMS DPA' JI LTAR GNAS PAR BYA BA
BSTAN TE, 'DI NYID KYIS RGYA CHE BA YANG BRJOD DO, ,RDZOGS PA'I
BYANG CHUB DE YANG YANG DAG PA'I KUN RDZOB KYI NGO BOR BLTA BAR
BYA'I DON DAM PAR NI MA YIN TE,

@257A *, ,SNGAR BSHAD PA'I PHYIR RO, ,DNGOS SU MA GSUNGS KYANG
SHUGS KYIS NA RNAL 'BYOR DU SNYOMS PAR 'JUG PA DANG, SEMS RAB TU
GZUNG BA DANG, ZAG PA YANG BSTAN TO, ,BCOM LDAN 'DAS 'JIG RTEN
LAS 'DAS PA'I YE SHES LA BZHUGS PA'I TSE NI SHIN TU MNYAM PAR

GZHAG PAS SEMS CAN LA SOGS PA'I 'DU SHES KUN TU MI 'BYUNG BA DE
NGO MTSAR MI CHE'I, SEMS CAN RNAMS LA LEGS PAR THAR PA'I LUNG
DBOG PA'I TSE MNYAM PAR MA BZHAG PA'I DUS DAG PA 'JIG RTEN PA'I
YE SHES LA BZHUGS PA NA YANG SEMS CAN LA SOGS PA'I 'DU SHES KUN
TU

MI 'BYUNG NGO ZHES DE STON CING GDAMS NGAG DON CHEN POR GDAGS
PA'I RGYUS BCOM LDAN 'DAS KYI THUGS PHUN SUM TSOGS PA BLA NA MED
PA SHES PAR 'GYUR BAR BSTAN PA'I PHYIR GDAMS NGAG DON CHEN PO
GDAMS PA'I DBANG DU MDZAD NAS RAB 'BYOR 'DI JI SNYAM DU SEMS ZHES
BYA BA LA SOGS

PA GSUNGS SO, ,DRIS NAS LAN LA MA BZHENGS TE, RINGS PAR BYA BA
DANG LDAN PA LTAR NYID KYIS, RAB 'BYOR DE LTAR MI BLTA'O ZHES BYA
BA LA SOGS PA GSUNGS SO, ,DE'I PHYIR BCOM LDAN 'DAS KYI THUGS
PHUN SUM TSOGS PA'I GDAMS NGAG DON CHEN PO'I RGYU DE LTA BU LA
BYANG CHUB

SEMS DPAS 'DUN PA DANG SMON LAM GYIS GNAS PAR BYA BA BSTAN PA YIN
NO, ,CI SEMS CAN NI YOD PA NYID YIN NA KUN NAS NYON MONGS PA'I
RGYUR 'GYUR BAS DE BZHIN GSHEGS PA DE SNYAM DU MI DGONGS SAM, 'O
NA TE SEMS CAN MED PA'I PHYIR RAM SNYAM DU SEMS PA'I BSAM PA LA

BRTAGS NAS DE CI'I SLAD DU ZHES ZHUS PA DANG, PHUNG PO DANG GANG
ZAG GI BDAG NYID KYI SEMS CAN DON DAM PAR GANG YANG MED PAS DE
LTAR MI DMIGS SO ZHES BSTAN PA'I PHYIR, DE BZHIN GSHEGS PAS BKROL
BA'I SEMS CAN DE GANG YANG MED PA'I PHYIR RO ZHES BYA BA GSUNGS
SO, ,'DIS

NI BYANG CHUB SEMS DPA' 'DI LA CI LTAR RNAL 'BYOR DU SNYOMS PAR
'JUG PAS BSGRUB PAR BYA BA DE BSTAN TO, ,MED PAR JI LTAR SHES
SNYAM PA LA, RAB 'BYOR GAL TE ZHES BYA BA LA SOGS PA GSUNGS SO,
,'DI LA DGONGS PA NI 'DI YIN TE, SHES BYA JI LTA BA BZHIN DU DE
BZHIN

@257B GSHEGS PA'I YE SHES 'JUG GO, ,DE LTA MA YIN NA SGRIB PA MA
SPANGS PAS DE BZHIN GSHEGS PAR JI LTAR 'GYUR, DE'I PHYIR GAL TE
SEMS CAN YOD NA DE'I TSE DE BZHIN GSHEGS PAS DE DAG SHIN TU GZIGS
PAR 'GYUR TE, BDAG MNGON SUM DU DMIGS PAS THE TSOM MI MNGA' BA'I
PHYIR RO, ,

DE NYID DE'I BDAG TU 'DZIN PA DAM POR 'GYUR RO, ,DE'I PHYIR DE'I
BDAG TU 'DZIN PA'I RGYU LAS BYUNG BA NYON MONGS PA'I DRA BA MA
LUS PA'I 'CHING BA YANG BA'AM RAB TU 'GYUR BAS DE'I TSE 'DOD
CHAGS LA SOGS PA'I 'CHING BA SHIN TU DAM PO'I SGRIB PA MA SPANGS
PAS BCOM LDAN 'DAS DE BZHIN

GSHEGS PA'I GO 'PHANG MI BRNYES BA ZHIG NA BCOM LDAN 'DAS KYIS GO
'PHANG DE BRNYES PAS DE'I PHYIR DE NI SGRIB PA MTHA' DAG SPANGS
PA'O, ,SGRIB PA SPANGS PAS BDAG TU 'DZIN PA'I RI MTHA' DAG BSHIG
GO, ,DE'I PHYIR SEMS CAN MED PAR MI SHES SO, ,BDAG MED DU ZIN
KYANG BDAG TU

'DZIN PA STE, BDAG TU LTA BA'I MTSAN NYID YOD PA MA YIN NAM, BCOM
LDAN 'DAS JI LTAR BDAG LA SOGS PAR 'DU SHES PAR MI BYA SNYAM PA
LA, RAB 'BYOR BDAG TU 'DZIN PA ZHES BYA BA NI ZHES BYA BA LA SOGS
PA GSUNGS SO, ,GAL TE DES BDAG LA SOGS PA'I DNGOS PO 'GA' ZHIG
BZUNG NA NI

DE'I TSE BCOM LDAN 'DAS SGRIB PA SPANGS PA DE'I BDAG TU 'DZIN PA
KUN TU 'BYUNG BAR 'GYUR BA ZHIG NA BDAG TU GZUNG BAR BYA BA GANG
YANG MED PAS 'DZIN PA MED PA NYID DU DE BZHIN GSHEGS PAS GSUNGS
SO, ,'O NA JI LTA BU LA BDAG TU 'DZIN PA ZHES BYA SNYAM PA LA, DE
YANG ZHES BYA BA LA

SOGS PA GSUNGS SO, ,THOS PA LA SOGS PA DANG MI LDAN PA'I SPANG
BAR BYA BA DANG BLANG BAR BYA BA MNGON PAR MI SHES PA'I PHYIR
BYIS PA RNAMS SO, ,RTOG PA DANG MI LDAN PA'I PHYIR 'PHAGS PA
RNAMS LAS THA DAD DU GYUR PAS SO SO'I SKYE BO RNAMS SO, ,SO SO'I
SKYE BO RNAMS KYANG KHA CIG

YANG DAG PA'I BSTAN BCOS MNYAN NAS TSUL BZHIN YID LA BYED PA LA
GNAS PA CHOS LA BDAG MED PA LA MOS PA NA BDEN PAR MNGON PAR ZHEN
NAS BDAG TU MI 'DZIN PA DE DAG RNAM PAR GCAD PA'I PHYIR BYIS PA
SMOS SO, ,BYIS PA 'BA' ZHIG SMOS NA NI SO SO'I SKYE BO DE LTA BU
PHUNG PO LA SOGS PA LA MKHAS PA

@258A *, ,DAG KYANG 'PHAGS PA'I LAM MA SKYES PA'I PHYIR BYIS BDAG
YIN PAS BYIS PA'I BYE BRAG BSTAN PA'I PHYIR, DE NI BDAG TU 'DZIN
PA LOG PA YIN DU ZIN KYANG BYIS PAR GYUR PAS DE DAG LA BDAG TU
'DZIN PA LTA BUR SNANG STE, DES NI DE'I BSAM PA'I DBANG GIS BDAG
TU 'DZIN

PA ZHES DE SKAD STON TO, ,DE TZAM GYIS BDEN PAR MI 'GYUR GYI THAL
BAR 'GYUR TE, BDAG MED PA LA SOGS PA'I SGRA'I SBYOR BAS KYANG
BDAG LA SOGS PA BDEN PAR CI'I PHYIR MI 'DZIN, GAL TE BDAG MED NA
SU LA SO SO'I SKYE BO RNAMS ZHES BYA SNYAM PA LA, BYIS PA SO SO'I
SKYE BO RNAMS

ZHES BYA BA LA SOGS PA GSUNGS SO, ,DON DAM PAR NI SKYE BO MED PA
NYID DE KUN RDZOB LA BRTAN NAS GSUNGS PAS NYES PA MED DO, ,'DI
MTHA' DAG GIS NI SGRO 'DOGS PA DANG SKUR PA 'DEBS PA'I MTHA' SEL
BAS SEMS RAB TU GZUNG BA BSTAN TO, ,'DI THAMS CAD KYIS NI DNGOS
SU ZAB PA

NYID BRJOD DE, SEMS CAN GYI KHAMS MA LUS PA LA GDAMS NGAG DON
CHEN PO GDAGS PA'I RGYUR BSTAN PA NI THUGS PHUN SUM TSOGS PA'I
RGYA CHE BA YANG BSTAN TO, ,GAL TE BYIS PA SO SO'I SKYE BO RNAMS
MED NA DE BZHIN GSHEGS PA MTSAN DANG DPE BYAD BZANG POS BRGYAN
PA'I SKU PHUN SUM

TSOGS PAR GYUR PA RNAMS GA LA YOD DE, SO SO'I SKYE BO BDAG NYID
SNYING RJE'I RTZA BA LAS BYUNG BA BYANG CHUB KYI SEMS BSKYED NAS,
PHA ROL TU PHYIN PA RNAMS LA SBYOR NA DE BZHIN GSHEGS PA'I SKU
MTSAN LA SOGS PAS BRGYAN PA PHUN SUM TSOGS PA RNAMS SU 'GYUR NA
DE DAG MED NA RTZA BA MED PAS DE

BZHIN GSHEGS PA SKU PHUN SUM TSOGS PA DE LTA BU DAG TU JI LTAR
'GYUR SNYAM DU 'KHOR 'DUG PA GANG DAG RTOGS PA MI NYUNG BAR BSAGS
PA GZUGS LA SOGS PA LA DNGOS POR MNGON PAR ZHEN PAS DE SNYAM DU
SEMS PA DE DAG GI CHED DU CHOS KYI SKU YONGS SU GZUNG BA'I DBANG
DU MDZAD NAS, RAB

'BYOR 'DI JI SNYAM DU SEMS ZHES BYA BA LA SOGS PA GSUNGS SO,
,SNGAR NI CHOS KYI SKUR RNAM PAR GZHAG PA MA MDZAD KYI, DE NI
CHOS KYI SKU RNAM PAR GZHAG PA'I PHYIR 'DI GSUNGS PAS TSIG ZLOS
PA'I NYES PAR MI 'GYUR RO, ,MTSAN PHUN SUM TSOGS PA NI DON DAM
PAR BRTAGS NA YAN LAG CAN

@258B NAM RDUL PHRA RAB BSAGS PA'I NGO BOR 'THAD PA MED PAR RIG
NAS DGONGS PA SNGA MA NYID BZUNG STE, 'PHAGS PA RAB 'BYOR GYIS DE
NI MA LAGS ZHES GSOL TO, ,BCOM LDAN 'DAS KYIS 'DI NYID DU 'THAD
PA GZHAN, RAB 'BYOR GAL TE ZHES BYA BA LA SOGS PA GSUNGS SO, ,GAL
TE

DE BZHIN GSHEGS PA MTSAN PHUN SUM TSOGS PA TZAM GYIS RAB TU PHYE
BA YIN NA NI BRJOD PA'I RGYU MTSUNGS PA'I PHYIR DE'I TSE 'KHOR
LOS SGYUR BA'I RGYAL PO YANG DE BZHIN GSHEGS PAR CI'I PHYIR MI
'GYUR, JI STE YUL NA GNAS PA DANG, GSAL BA DANG, RDZOGS PAS BCOM
LDAN 'DAS KYI

MTSAN PHUN SUM TSOGS PA BYE BRAG CAN YIN GYI, 'KHOR LOS SGYUR BA
NI MA YIN TE, DES NA DE LA DE BZHIN GSHEGS PA ZHES MI BYA'O ZHE
NA DE YANG MI RIGS TE, YUL NA GNAS PA LA SOGS PA'I BYE BRAG KYANG
BEMS PO'I NGO BOR BYE BRAG GANG YANG MED DO, ,DES NA GAL TE DE
BZHIN

GSHEGS PA BEMS PO'I RANG BZHIN GYI MTSAN LA SOGS PA'I CHOS KYIS
RAB TU PHYE BAR 'GYUR NA NI DE'I TSE 'KHOR LOS SGYUR BA YANG DE
BZHIN GSHEGS PAR 'GYUR BA ZHIG NA MA YIN TE, DE BAS NA DE BZHIN
GSHEGS PA NI DNGOS PO MA LUS PA'I RANG BZHIN JI LTA BA BZHIN DU
THUGS SU CHUD

PA TZAM GYIS RAB TU PHYE BAR DGONGS PA'O, ,'DIS NI DE BZHIN
GSHEGS PA'I YE SHES KYI RGYU CAN SKU RNAM PA DE LTA BU LA BYANG
CHUB SEMS DPAS 'DUN PA DANG SMON LAM GYIS GNAS PAR BYA BA BSTAN
PA YIN NO, ,DA NI DON DAM PAR DE BZHIN GSHEGS PA'I YE SHES DE LA
YANG MNGON PAR ZHEN PAR MI BYA'O

ZHES BSTAN PA'I PHYIR CHOS KYI SKU RNAM PAR 'JOG CING, BYANG CHUB
SEMS DPA' JI LTAR RNAL 'BYOR DU SNYOMS PAR 'JUG PAS BSGRUB PAR
BYA BA DE TSIGS SU BCAD PA GNYIS KYIS STON TO, ,DE LA TSIGS SU
BCAD PA GONG MAS NI JI LTAR DE BZHIN GSHEGS PAR BLTA BAR MI BYA
BA DANG, SU DAG

GIS MI MTHONG BA DE BSTAN TO, ,JI LTAR BLTA BAR MI BYA ZHE NA,
MTHONG BA LA SOGS PAS THA SNYAD 'DOGS PA DAG TU'O, ,SU DAG GIS MI
MTHONG ZHE NA, LOG PAS SPONG BAR ZHUGS PA RNAMS KYIS SO, ,GZUGS
SU MTHONG ZHES BYA BA 'DIS NI GANG ZAG GZUGS LA MNGON PAR ZHEN
PA,

@259A *, ,DON DAM PAR MTSAN LA SOGS PAS BRGYAN PA CHOS DANG GANG
ZAG GI GZUGS CAN DU MTHONG BAR THA SNYAD 'DOGS PA BSTAN TO,
,SGRAR SHES PA ZHES BYA BA NI BDAG GIS SGRA LAS DE BZHIN GSHEGS
PA DE NI 'DI LTA BU 'DI 'DRA BA ZHIG GO ZHES DE LTAR SHES SO ZHES
BYA BA'I THA TSIG GO, ,'DIS

NI THOS PAR THA SNYAD 'DOGS PA BSTAN TO, ,THA SNYAD 'DOGS PA 'DI
GNYIS NI MTSON PA STE, DES NI BYE BRAG PHYED PA DANG, RNAM PAR
SHES PA YANG BSDU'O, ,SKYE BO LOG PAS SPONG BAR ZHUGS PA DE DAG
NI LAM LOG PAR ZHUGS PAS NGA YANG DAG PAR MI MTHONG NGO, ,'DIS
SPONG BAS NA SPONG BAR BYED

PA STE LAM LA BYA'O, ,DE NI PHYIN CI LOG TU GYUR PAS LOG PA STE,
DE YANG MI MTHONG BA'I RGYU YIN NO, ,'O NA SANGS RGYAS JI LTAR
BLTA BAR BYA SNYAM PA LA CHOS NYID LTA ZHES BYA BA LA SOGS PA
GSUNGS SO, ,CHOS RNAMS KYI RANG BZHIN GSHA' MA GANG YIN PA DE NI
CHOS NYID CES BYA STE, DE YANG

RIGS PA DANG LUNG GIS GRUB PA'I PHYIR GZOD MA NAS ZHI BA LA SOGS
PA'I NGO BO YIN NO, ,DE NYID DE BZHIN NYID DANG, CHOS KYI DBYINGS
DANG, YANG DAG PA'I MTHA' DANG, MTSAN MA MED PA DANG, DON DAM PA
ZHES BYA BA LA SOGS PA'I RNAM GRANGS SU BRJOD PA'O, ,DUS THAMS
CAD NA DE BZHIN DU YOD

PAS DE BZHIN NYID DO, ,DE LA DMIGS NAS SANGS RGYAS KYI CHOS THAMS
CAD 'BYUNG STE, DE DAG GI RGYUR GYUR PAS CHOS KYI DBYINGS SO,
,PHYIN CI MA LOG PAS YANG DAG PA STE, DE'I MTHAR GYUR PAS YANG
DAG PA'I MTHA'O, ,DE LA SNGON PO LA SOGS PA DNGOS PO'I MTSAN MA
THAMS CAD MED

PAS MTSAN MA MED PA'O, ,YE SHES DAM PA'I SPYOD YUL YIN PAS DON
DAM PA'O, ,CI'I PHYIR DE CHOS NYID DU BLTA BAR BYA SNYAM PA LA
CHOS KYI SKU ZHES BYA BA GSUNGS SO, ,SKU'I SGRA NI RANG BZHIN LA
BYA'O, ,DES NA DON 'DIR 'GYUR TE, GANG DAG YANG DAG PA'I YE SHES
KYI RGYU CAN GYI DE BZHIN

GSHEGS PAR RNAM PAR GZHAG PA DE DAG DON DAM PAR CHOS KYI RANG
BZHIN TE, GANG DAG GANG GI RANG BZHIN YIN PA DE DAG DE'I NGO BOR
BLTA BAR BYA STE, GZHAN LA GZHAN GYI NGO BOR BLTA BA MA YIN NO,
,GAL TE DE LTA NA CHOS NYID NI SNANG BA'I RANG BZHIN DU 'GYUR RO,
,DE LTA MA YIN NA DES

@259B MTSON PA DE DAG JI LTAR MTHONG BAR NUS SNYAM PA LA BRTAGS
NAS, CHOS NYID CES BYA BA LA SOGS PA GSUNGS SO, ,CI MI NUS PA'I
PHYIR MI RIG GAM, 'ON TE YONGS SU SHES NA NYES PA DANG BCAS PAR
'GYUR BA'I PHYIR RAM SNYAM PA LA MI NUS ZHES BYA BA LA SOGS PA
GSUNGS SO, ,CHOS

CAN GYI RANG BZHIN GRUB NA NI DE'I CHOS NYID RNAM PAR SHES PAR
NUS PA ZHIG NA GANG GI TSE DON DAM PAR CHOS CAN RANG GI NGO BOR
GRUB PA GANG YANG MED PA DE'I TSE CHOS NYID DE RANG GI RGYUD 'BA'
ZHIG RNAM PAR SHES PAR JI LTAR NUS TE, DE 'BA' ZHIG YOD PA MA YIN
ZHES DGONGS PA'O, ,GAL TE DE

LTA NA YANG DAG PA'I YE SHES KYI NGO BO CHOS CAN SANGS RGYAS
RNAMS KYANG DON DAM PAR MA GRUB PAS MTHONG BA MED NA JI LTAR CHOS
NYID DU BLTA BAR BYA ZHE NA, DE NYES PA MED DE, GANG DAG DON DAM
PAR CHOS CAN THAMS CAD MI MTHONG BA DE NYID KYIS CHOS NYID MTHONG
BA'O, ,CHOS NYID NI SKYE BA MED PA'I

NGO BO YIN PAS DE NI DE DANG MI MTHUN PA SKYE BA 'DZIN PAS JI
LTAR GZUNG, BUM PA 'DZIN PAS NI DE'I SKYE BA MED PA 'DZIN PAR MI
'GYUR RO, ,'DIS NI DE BZHIN GSHEGS PA GZUGS KYI SKUR BLTA BAR MI
BYA'I CHOS KYI SKUR BA LTA BAR BYA'O ZHES DE SKAD STON TO, ,DE
BZHIN GSHEGS PA MTSAN

PHUN SUM TSOGS PA'I RANG BZHIN MA YIN DU ZIN KYANG, DE BZHIN
GSHEGS PA'I BLA NA MED PA YANG DAG PAR RDZOGS PA'I BYANG CHUB KYI
MTSAN NYID NI MTSAN PHUN SUM TSOGS PA'I RGYU LAS BYUNG BAR RIGS
PA YIN TE, 'DI LTAR BYANG CHUB SEMS DPAR GYUR PA NI MTSAN MKHAN
RNAMS KYIS

MTSAN PHUN SUM TSOGS PAR MTHONG NAS BCOM LDAN 'DAS BLA NA MED PA
YANG DAG PAR RDZOGS PA'I BYANG CHUB TU LUNG BSTAN TO SNYAM DU
GANG GI DOGS PA DE SPANG BA'I PHYIR RAB 'BYOR 'DI JI SNYAM DU
SEMS ZHES BYA BA SOGS PA GSUNGS SO, ,GAL TE MTSAN PHUN SUM TSOGS
PA BLA NA MED

YANG DAG PAR RDZOGS PA'I BYANG CHUB KYI RGYUR 'GYUR NA NI DE'I
TSE 'KHOR LOS SGYUR BA YANG 'GYUR RO ZHES DGONGS PA'O, ,MTSAN
MKHAN RNAMS KYIS RNAM PA DE LTA BU'I MTSAN MA ZHIG MTHONG NAS
LUNG BSTAN GYI RGYU NI MA YIN TE NYES PA MED DO, ,'DIS NI SEMS
RAB TU GZUNG BA BSTAN TO, ,GNAS 'DI MTHA'

@260A *, ,DAG GIS NI ZAB PA NYID BSTAN TO, ,KUN RDZOB TU DE BZHIN
GSHEGS PA'I YE SHES DNGOS PO MA LUS PA'I RANG BZHIN THUGS SU CHUD
PA'I MTSAN NYID BSTAN PAS NI RGYA CHE BA YANG BSTAN TO, ,GAL TE
DON DAM PAR CHOS THAMS CAD MED PA'I PHYIR CHOS NYID DE RNAM PAR
SHES PAR MI

NUS NA DE LTA NA NI KHYED CHAD PAR SMRA BAR 'GYUR RO, ,DE'I PHYIR
DE BZHIN GSHEGS PA YANG MED PAS MI GNAS PA'I MYA NGAN LAS 'DAS PA
YANG MI 'GRUB PO SNYAM DU GANG DOGS PA DE'I CHED DU 'KHOR BA DANG
MYA NGAN LAS 'DAS PA LA MI GNAS PA'I DBANG DU MDZAD NAS, RAB
'BYOR KHYED 'DI SNYAM DU BYANG

CHUB SEMS DPA'I THEG PA LA YANG DAG PAR ZHUGS PA RNAMS KYI ZHES
BYA BA LA SOGS PA GSUNGS SO, ,BYUNG BA RNAM PAR BSHIG PAR BRTAGS
PA YANG MED DE, CHOS NYID JI LTAR GNAS PA BZHIN DU RTOGS PA'I
PHYIR RO, ,DE BAS NA, 'DI LA BSAL BYA CI YANG MED, ,GZHAG PAR BYA
BA 'ANG CI YANG MED, ,

YANG DAG NYID LA YANG DAG LTA, ,YANG DAG MTHONG BA RNAM PAR GROL,
,ZHES BSHAD DO, ,MA 'ONGS PA'I CHOS 'BYUNG BA'I GAGS BYED PAS
CHAD PAR BRTAGS PA YANG MED DE, CHOS NYID JI LTAR GNAS PA BZHIN
DU BSTAN PA'I PHYIR RO, ,CHOS THAMS CAD NI MA BRTAGS NA DGA' BAR
RKYEN JI LTA BA BZHIN

DU SKYE BAR KHAS BLANGS PAS SANGS RGYAS BCOM LDAN 'DAS YANG DAG
PA'I KUN RDZOB KYI NGO THUGS RJE CHEN PO'I DBANG GIS SPRUL PA
SOGS PA LA MNGA' BRNYES PA YANG 'DUL BA JI LTA BA BZHIN DU THABS
STON PAS 'KHOR BAR 'JUG PA'I RGYUN MI GCOD PAR KHAS BLANGS PA'I
PHYIR 'DIS NI BCOM LDAN 'DAS MYA

NGAN LAS 'DAS PA LA MI GNAS PA BSTAN TE, BCOM LDAN 'DAS KYI SKU
DE LTA BU LA 'DUN PA DANG SMON LAM GYIS GNAS PAR BYA BA DE YANG
BSTAN TO, ,GAL TE DE LTAR BCOM LDAN 'DAS 'KHOR BAR 'JUG PAR KHAS
BLANGS PAS 'KHOR BA DE NYID DU 'GYUR BA SNYAM PA LA BRTAGS NAS
'KHOR BA LA MI GNAS PA NYID

DU BSTAN PA'I PHYIR, YANG RAB 'BYOR ZHES BYA BA LA SOGS PA GSUNGS
SO, ,BDAG MED PA ZHES BYA BA NI SGYU MA BZHIN DU GZHAN GYI DBANG
GI PHYIR RO, ,RANG GIS BDAG GI RANG BZHIN MA YIN TE, RTAG PA NI
RIM DANG RIM MA YIN PAS RGYUR 'GAL BA'I PHYIR LA, RGYU MA YIN PA
NI CI YANG MI BYED PAS

@260B BYIN GYIS RLOB PA POR MI SRID PA'I PHYIR RO, ,BDAG GZHAN
GYIS BYIN GYIS BRLABS PA YANG MED DE, DE'I PHYIR RNAM PA GNYIS
KAR CHOS THAMS CAD NI BDAG MED PA DE DAG STE, JI SKAD DU, DGE
SLONG DAG BYIS PA THOS PA DANG MI LDAN PA RNAMS BDAG DANG BDAG GI
ZHES 'DOGS SHING 'JUG GI 'DI LA NI

BDAG DANG BDAG GI MED DE ZHES GSUNGS PA LTA BU'O, ,'DIS NI CHOS
THAMS CAD LA GANG ZAG LA BDAG MED PA'I BZOD PA BSTAN TO, ,SKYE BA
MED PA ZHES BYA BA 'DIS NI CHOS LA BDAG MED PA'I BZOD PA BSTAN
TO, ,'DI LTAR DNGOS PO RNAMS SKYE BAR 'GYUR NA NI RGYU MED PA'AM
RGYU DANG BCAS PA LAS

'GYUR GRANG, RGYU DANG BCAS PA YANG RGYU RTAG PA'AM, RGYU MI RTAG
PA LAS 'GYUR BAR RNAM PAR RTOG GRANG NA, DE LA DNGOS PO RNAMS RES
'GA' SNANG BAS RNAM PAR RTOG PA DANG PO LTAR NI MI RUNG STE, LTOS
PA MED PA NI THAMS CAD DU BYE BRAG MED PAS YOD PA DANG MED PA'I
DUS BZHIN DU RTAG PAR YOD PA'AM MED

PA ZHIG TU 'GYUR RO, ,DE BAS NA RES 'GA' BYUNG BA NYID KYI PHYIR
PHYOGS GNYIS PA LTAR YANG MI RUNG STE, RTAG PA DAG GI NUS PA
GROGS BYED PA GZHAN DAG GIS BYE BRAG TU BYAR MED PA NA SU LA YANG
LTOS PA MED NA GANG GIS 'BRAS BU RIM GYIS SKYED PA CIG CAR MA
YIN, RGYU MA TSANG PA MED PA'I 'BRAS

BU NI RES 'GA' MI SNANG BA MI RIGS TE, GANG GIS NA RIM GYIS
'BYUNG BAR 'GYUR, GANG DAG NGO BO NYID DNGOS PO RNAMS KYI RGYUR
SMRA BA DE DAG KYANG DON DU NA MED PA NYID KHAS BLANGS PA YIN TE,
'DI LTAR NGO BO NYID GRUB PA NI RGYUR 'GYUR GYI, MA GRUB PA NI MA
YIN TE, DE NI NUS PA THAMS CAD DANG BRAL BA'I

MTSAN NYID KYI PHYIR RO, ,DNGOS PO'I NGO BO NYID DE GRUB PA NA
RGYU MED PA NYID KYIS GRUB PAR KHAS BLANGS PA YIN TE, DE DANG THA
DAD PA GZHAN RGYU GZHAN NI MI 'DOD NA GANG GIS RGYU MED PAR MI
'GYUR, DNGOS PO NI NGO BO NYID LAS GZHAN MA YIN PAS DE 'GRUB PA
NA 'GRUB STE, RGYU MED PA NYID DU 'GYUR RO, ,DE LTA MA

YIN NA NI DE GRUB PA NA MA GRUB PAS DE DANG THA MI DAD PA'I NGO
BOR JI LTAR 'GYUR, DE BAS NA RGYU MED PAR SMRA BA'I PHYOGS BSHIG
PA GANG YIN PA DE 'DIR YANG MTSUNGS SO, ,DUS MNYAM PA DANG MI
MNYAM PA LAS RGYUR 'GAL BA'I PHYIR PHYOGS GSUM PA LTAR YANG MI
RUNG STE, 'DI LTAR DE RGYUR 'GYUR NA NI 'BRAS BU DANG

@261A *, ,DUS MNYAM PA'AM DUS THA DAD PAR 'GYUR GRANG NA, DUS
MNYAM PA LAS NI MA YIN TE, BDAG GI DE KHO NA RANG GI MA THOB PA
NI NUS PA THAMS CAD KYIS STONG BAS 'BRAS BU GANG LA YANG SBYOR BA
MED PA'I PHYIR RO, ,BDAG GI DE KHO NA NI DE'I RANG BZHIN LTAR
'BRAS BU YANG DE DANG DUS MNYAM

PAR THOB PA'I BDAG NYID KYI NGO BO KHO NA STE, 'BRAS BU DE LA DE
SBYOR BA MED DO, ,DUS THA DAD NA YANG DE DUS GZHAN GYIS CHOD NAS
'GYUR TE, DPER NA BYE BRAG TU SMRA BA RNAMS KYIS RNAM PAR SMIN
PA'I RGYU LA RGYUR 'DOD PA LTA BUR 'GYUR BA'AM, MCHOD PA LAS
'GYUR TE, DPER NA MDO SDE PA DAG RGYU DANG

'BRAS BU 'JIG PA DANG SKYE BA NI SRANG MDA'I MTHON DMAN LTAR
MNYAM MO ZHES ZER BA LTAR 'GYUR GRANG NA, DE LA DUS GZHAN GYIS
CHOD NAS 'BRAS BU SKYE NA NI RNAM PAR ZHIG PA NYID LAS SKYES PAR
KHAS BLANGS PAR 'GYUR TE, DE NI NUS PA THAMS CAD DANG BRAL BAS
RNAM PAR ZHIG PA NI RGYU'I DNGOS POR MI

RIGS SO, ,DE LTA MA YIN NA NI BYED PA MA YIN PA ZHIG PA'I DNGOS
PO RNAM PAR ZHIG PAR JI LTAR 'GYUR, MCHOD PA'I PHYOGS KYANG GAL
TE BDAG NYID THAMS CAD DANG MCHOD PA NI DE'I TSE DE NYID DU DUS
MNYAM PAR 'GYUR TE, DNGOS PO CHA MED PA GNYIS BDAG NYID THAMS CAD
KYIS MCHOD NA DUS GCIG

TU 'GYUR BA MA GTOGS PAR 'GRO BA GZHAN MED DO, ,DE'I PHYIR JI
LTAR RDUL PHRA RAB RNAMS BDAG NYID THAMS CAD KYIS CHOD NA GONG DU
RDUL PHRA RAB TZAM DU 'GYUR BA DE BZHIN DU BSKAL BA YANG SKAD CIG
TZAM DU 'GYUR BA ZLOG PAR DKA'O, ,PHYOGS GCIG GIS MCHOD NA NI YAN
LAG DANG

BCAS PAR 'GYUR RO, ,DE BAS NA DNGOS PO THAMS CAD DON DAM PAR MA
SKYES PA NYID DE, MA BRTAGS NA DGA' BA BRDZUN PA NYID KYIS SKYE
BA LTA BUR SNANG BAR ZAD DE, 'KHRUL PA'I SHES PA LA SNANG BA'I
NGO BO DANG 'DRA'O, ,GRAGS PA TZAM NI TSAD MA MA YIN NA DNGOS
PO'I RGYU DANG 'BRAS BU BA LANG RDZI

YAN CHAD LA GRAGS PA'I PHYIR GZHIG PA MI RIGS SO ZHES SMRA BA
GANG GIS RIGS PAR 'GYUR, GRAGS PA GZUGS LA SOGS PA NI TSAD MAS
SHIGS PA'I PHYIR RO, ,DE'I PHYIR BCOM LDAN 'DAS KYIS ZLA BA'I
SGRON MA'I MDO LAS, MIG LA SOGS PA'I TSAD MA RNAMS BKAG STE, ,MIG
DANG RNA BA SNA YANG

@261B TSAD MA MIN, ,LCE DANG LUS DANG SEMS KYANG TSAD MA MIN,
,GAL TE DBANG PO 'DI DAG TSAD YIN NA, ,'PHAGS PA'I LAM GYIS SU LA
CI ZHIG BYA, ,'DI LTAR DBANG PO 'DI DAG CHAD MIN TE, ,NGO BO NYID
KYIS BEMS PO LUNG MA BSTAN, ,DE PHYIR MYA NGAN 'DAS PA'I LAM 'DOD
GANG, ,DES NI 'PHAGS PA'I LAM GYI BYA BA BYOS, ,ZHES

GSUNGS SO, ,SLOB DPON DAG GIS MNGON SUM GYI MTSAN NYID GSUNGS PA
GANG YIN PA DE YANG KUN RDZOB TU MNGON SUM STE, DON DAM PA LA
'JUG PAR BLTA BAR BYA'O, ,KUN RDZOB TU NI MTHUN PAR BRGAL ZHING
BRTAG PA MA YIN TE, DE BAS NA DE NI KUN RDZOB TU BSTAN PA'I PHYIR
BRTAG MI BZOD PA'O, ,DE BAS NA BCOM LDAN 'DAS

KYIS S'A LU LJANG PA LA SOGS PA LA BDAG DANG GZHAN LAS DNGOS PO
RNAMS KYI SKYE BA BKAG GO, ,DE SKAD DU, 'PHAGS PA LANG KAR GSHEGS
PA LAS KYANG, BLO GROS CHEN PO YOD PA DANG MED PA LAS MI SKYE
BA'I PHYIR CHOS THAMS CAD NI MA SKYES PA'O ZHES GSUNGS SO, ,SHES
RAB KYI PHA ROL TU PHYIN PA CHEN PO LAS GSUNGS PA,

RAB 'BYOR CHOS CUNG ZAD KYANG MA SKYES PA DE NI SKYE BA MED PA'O
ZHES BYA'O, ,DE LA SHES RAB GANG YIN PA DE NI MI SKYE BA'I CHOS
LA BZOD PA ZHES BYA'O, ,DE SKAD DU, DKON MCHOG 'BYUNG GNAS KYI
MDO LAS KYANG, GANG LA RANG BZHIN YOD PA MA YIN TE, ,RANG BZHIN
MED PAS GZHAN RKYEN JI LTAR 'GYUR, ,RANG BZHIN MED PAS

GZHAN NI JI LTAR BSKYED, ,RGYU DE BDE BAR GSHEGS PAS RAB TU
BSTAN, ,ZHES GSUNGS SO, ,YANG, DNGOS PO SKYE BA KUN RDZOB TU,
,DAM PA'I DON DU RANG BZHIN MED, ,CES KYANG GSUNGS SO, ,GAL TE
'DI THAMS CAD NI KUN BRTAGS PA'I NGO BO NYID KYI DBANG DU MDZAD
NAS GSUNGS SO ZHE NA, MA YIN TE, NGO BO NYID THAMS CAD NI

TSAD MAS BSAL ZIN PA'I PHYIR RO, ,'DIS NI DGE BA'I RTZA BA CHUNG
NGU DANG LDAN PA GZHAN YANG 'KHOR BA'I SDUG BSNGAL MI MYONG NA
BYANG CHUB SEMS DPA' MI SKYE BA'I CHOS LA BZOD PA THOB PA'I PHYIR
YE SHES KYI SDANG BA CHEN PO SKYES PA BLA NA MED PA'I BSOD NAMS
KYI PHUNG PO SKYED PA BRNYES PA LTA CI'I PHYIR 'KHOR BA'I SDUG
BSNGAL

MYONG BAR 'GYUR ZHES DE SKAD BSTAN PA YIN NO, ,'DI LTAR RNAM PA
GNYIS KYIS 'KHOR BA NA SDUG BSNGAL MYONG BAR 'GYUR TE, LUS DANG
YID MI BDE BA'I MTSAN NYID DO, ,DE LA SNGA MA NI SDIG PA'I LAS
KYI 'BRAS BU'O, ,CIG SHOS NI GTI MUG LAS SKYES BA STE, LOG PAR
RTOGS PA LAS SKYES PA'O, ,DE LA MI SKYE BA'I CHOS LA

@262A *, ,BZOD PA THOB PAS BYANG CHUB SEMS DPA' LA NI SDUG BSNGAL
GYI RGYU SDIG PA DANG, GTI MUG GNYIS KA MED DO, ,RGYU MED PAS
SDUG BSNGAL GYI BAG GIS REG MI SRID DO, ,'DIS NI BYANG CHUB SEMS
DPAS JI LTAR BSGRUB PAR BYA BA DE BSTAN TO, ,BSOD NAMS KYI PHUNG
PO SHIN TU MANG DU BSKYED ZIN KYANG GZUGS NA SPYOD PA

LA SOGS PA'I SEMS CAN RNAMS LTAR 'KHOR BA NYID DU MI 'GYUR RAM,
JI LTAR BSOD NAMS KYI PHUNG PO MANG DU BSKYED PA TZAM GYIS 'KHOR
BA LA MI GNAS PA NYID DU BSTAN SNYAM DU DOGS PA LA YANG RAB 'BYOR
ZHES BYA BA LA SOGS PA GSUNGS SO, ,'DIS NI GANG BSOD NAMS KYI
PHUNG PO BSKYED DU ZIN KYANG PHYIN CI LOG TU

MNGON PAR ZHEN PAS BSOD NAMS KYI PHUNG PO YONGS SU 'DZIN PA YOD
PA DE'I KUN NAS NYON MONGS PA THAMS CAD KYI RTZA BA PHYIN CI LOG
MA SPANGS PAS 'GRO BA KHYAD PAR CAN THOB KYANG 'KHOR BA BAR RNAM
PAR GZHAG GO, ,BYANG CHUB SEMS DPA' NI MI SKYE BA'I CHOS LA BZOD
PA THOB PAS BSOD NAMS KYI PHUNG PO LA BDEN

PA NYID DU MNGON PAR ZHEN PA MED DE, DES NA DE'I KUN NAS NYON
MONGS PA THAMS CAD KYI RTZA BA SHIN TU RMONGS PA SPANGS PA'I
PHYIR 'KHOR BA LA MI GNAS SO ZHES DE SKAD STON TO, ,GZHAN DAG GI
RNAM PAR RTOG PA BSAL BA'I PHYIR 'PHAGS PA RAB 'BYOR GYIS DGONGS
PA MA BZUNG BA LTAR YONGS SU GZUNG BAR MI BGYI LAGS SAM

ZHES 'GAL BA BRJOD DO, ,DE'I BSAM PA NI 'DI YIN TE, BCOM LDAN
'DAS KYIS MDO DE DANG DE DAG TU NI BYANG CHUB SEMS DPA' BSOD NAMS
KYI PHUNG PO YONGS SU GZUNG NGO ZHES GSUNGS, 'DIR NI YONGS GZUNG
BAR MI BYA'O ZHES GSUNGS NA JI LTAR 'GAL BAR MI 'GYUR SNYAM MO,
,BCOM LDAN 'DAS KYIS KYANG

DGONGS PA GANG GIS GNYI GA GSUNGS PA DE BSTAN PA'I PHYIR YONGS SU
GZUNG MOD KYI ZHES BYA BA GSUNGS SO YONGS SU GZUNG ZHES GANG
GSUNGS PA DE NI NYE BAR BSGRUB PA'I MTSAN NYID YONGS SU GZUNG
BA'I TSUL LO, ,'DIR NI LOG PAR 'DZIN PA'I MTSAN NYID SEL TE 'GAL
BA MED DO, ,LOG PAR 'DZIN PA

NI LAM LOG PAR 'DZIN PA'O, ,'DIS NI RNAM PAR RTOG PA DE SPONG BAS
SEMS RAB TU GZUNG BA BSTAN TO, ,YANG RAB 'BYOR RIGS KYI BU'AM
RIGS KYI MO GANG GIS ZHES BYA BA NAS BRTZAMS TE RGYA CHE BA BSTAN
TO, ,LHAG MA SNGA MA RNAMS KYIS NI ZAB PA BSTAN TO, ,GNAS 'DI
MTHA' DAG GIS NI RTAG PA DANG CHAD PA'I

@262B MTHA' BKAG NAS DBU MA'I LAM BRJOD DO, ,'KHOR BA DANG MYA
NGAN LAS 'DAS PA LA MI GNAS PA BSHAD ZIN TO,, ,,BZHUGS PA YONGS
SU DAG PAR BRJOD PAR BYA'O, ,DE YANG RNAM PA GSUM DU DBYE STE,
SPYOD LAM GYIS BZHUGS PA DANG, SNOD DANG SEMS CAN GYI 'JIG BRTEN
LA MNGA' BAS BZHUGS PA DANG, KUN NAS

NYON MONGS PA MI MNGA' BAS BZHUGS PA'O, ,DE LA GAL TE SANGS RGYAS
NI CHOS KYI SKUR BLTA'I GZUGS KYI SKUR MA YIN NA DE'I TSE BCOM
LDAN 'DAS KYI SPYOD LAM BZHI DANG, BLTAMS PA DANG, MNGON PAR
'BYUNG BA LA SOGS PA LUNG LAS GRAGS PA DANG JI LTAR 'GAL BAR MI
'GYUR ZHES GANG DE SNYAM SEMS PA DE'I

CHED DU ZHUGS PA PHUN SUM TSOGS PA SPYOD LAM GYIS BZHUGS PA'I
DBANG DU MDZAD NAS, YANG RAB 'BYOR GANG LA LA ZHIG CES BYA BA LA
SOGS PA GSUNGS SO, ,BZHUD DAM BYON ZHES BYA BA GNYIS KYIS NI
'CHAG PA BSTAN TO, ,LHAG MA RNAMS NI BZHENGS PA LA SOGS PA'I
SPYOD LAM RNAMS DANG RIM PA

BZHIN DU BSTAN TO, ,SPYOD LAM BSTAN PA NI MTSON PA TZAM STE, DES
NA BLTAMS PA LA SOGS PA DAG KYANG 'DIR BSTAN PAR BLTA'O, ,GANG
BCOM LDAN 'DAS KYI SPYOD LAM LA SOGS PA LUNG LAS YONGS SU BRJOD
PA RNAMS YONG DAG PAR SGRA JI BZHIN DU MNGON PAR ZHEN PA DE PHYIN
CI LOG TU MNGON PAR ZHEN PA'I PHYIR

DE BZHIN GSHEGS PAS GSUNGS PA'I DON MI SHES SO, ,BCOM LDAN 'DAS
NI GZUGS KYI SKU'I RAB TU PHYE BA MA YIN TE, DE NI YE SHES YONGS
SU DAG PA'O, ,YE SHES DE LA NI LUS MED PA'I PHYIR KUN RDZOB TU
YANG BZHUD PA LA SOGS PA MI SRID DO, ,'GRO BA LA SOGS PA NI GZUGS
KYI PHUNG PO'I GNAS KYI BYE

BRAG GIS RAB TU PHYE BA'I PHYIR DE DAG NI BCOM LDAN 'DAS KYI
SPRUL PA'I SKU LA BRTEN NAS GSUNGS PA DAG STE, YE SHES KYI SKU LA
BRTEN PA NI MA YIN TE, DE LA NI KUN RDZOB DANG DON DAM PAR BZHUD
PA LA SOGS PA MI SRID PA'I PHYIR RO, ,DE'I PHYIR SPYOD LAM GYIS
BZHUGS PA 'BYOR BA RNAM PA 'DI LTA BU LA BYANG

CHUB SEMS DPA' 'DUN PA DANG SMON LAM GYIS GNAS PAR BYA BA BSTAN
PA YIN NO, ,GAL TE DE BZHIN GSHEGS PA LA BZHUD PA LA SOGS PA MI
MNGA' NA JI LTAR DE BZHIN GSHEGS PA ZHES BYA BA GSHEGS PAS RAB TU
PHYE BA LTAR BSTAN SNYAM DU SEMS PA'I BSAM PA LA BRTAGS NAS DE
CI'I PHYIR ZHE NA ZHES GSUNGS TE,

@263A *, ,DE NGAS BSHAD PA'I DON MI SHES SO ZHES BYA BA DANG
SBYAR RO, ,'DIR LAN DU DE BZHIN GSHEGS PA ZHES BYA BA LA SOGS PA
GSUNGS SO, ,'DI SNYAM DU DGONGS TE BRJOD PA 'DI NI BZHUD PAS RAB
TU PHYE BA MA YIN GYI THUGS SU CHUD PAS RAB TU PHYE BA STE 'GRO
BA ZHES BYA BA NI RTOGS PA'I DON YIN PA'I PHYIR

RO, ,DNGOS PO'I DE KHO NA JI LTAR GNAS PA DE BZHIN DU RTOGS TE
THUGS SU CHUD PAS DE BZHIN GSHEGS PA'O, ,YANG NA SNGON GYI SANGS
RGYAS RNAMS KYIS DNGOS PO'I DE KHO NA JI LTAR PHYIN CI LOG PAR
THUGS SU CHUD PAR GYUR PA DE BZHIN DU 'DIS KYANG MKHYEN TE THUGS
SU CHUD PAS DE BZHIN GSHEGS PA'O, ,DE YANG YANG DAG

PA'I KUN RDZOB TU YE SHES KYI SKU NYID DU RIGS KYI GZHAN LA NI
RTOG PA MED PA'I PHYIR RO, ,DE YANG LUS MED PA'I PHYIR KUN RDZOB
TU YANG GAR YANG BZHUD PA LA SOGS PA MI SRID DO, ,DON DAM PAR NI
MA SKYES PA'I PHYIR RAB TU MI SRID DO, ,DE BAS NA DE DNGOS PO'I
RANG BZHIN DU THUGS SU CHUD PAS 'JIG RTEN MTHA' DAG GI GTZO

BOR 'GYUR TE MCHOD PAR 'OS PAS DGRA BCOM PA ZHES BYA'O, ,YANG DAG
PAR RDZOGS PAR THUGS SU CHUD PAR GYUR PAS YANG DAG PAR RDZOGS
PA'I SANGS RGYAS ZHES BYA'O, ,DE LTA MA YIN NA GZUGS KYI SKU NI
BEMS PO'I RANG BZHIN YIN PAS DE SKAD MI BYA'O ZHES DGONGS PA'O,
,'DIS NI RNAL 'BYOR DU SNYOMS PAR

'JUG PA DANG SEMS RAB TU GZUNG BA BSTAN TO, ,GNAS 'DI MTHA' DAG
GIS NI ZAB BA BSTAN TO, ,KUN RDZOB TU DE BZHIN GSHEGS PA'I SPRUL
PA'I SKU LA BRTEN PAR BZHUD PA LA SOGS PA DAG 'JIG RTEN GYI KHAMS
MTHA' YAS BA RNAMS SU THOGS PA MED PAR BSTAN PAS NI RGYA CHE BA
YANG BSTAN TO, ,DE BZHIN GSHEGS

PA'I SPRUL BA'I GZUGS KYI SKU GANG YIN PA DANG, YID KYI RANG
BZHIN GYI SKU GANG YIN PA DE YANG GCIG DANG DU MA'I RANG BZHIN
DANG BRAL BAS SGYU MAS SPRUL PA'I SANGS RGYAS LTAR BRDZUN PA NYID
DU BSTAN PA'I PHYIR SNOD DANG SEMS CAN GYI 'JIG RTEN RNAM PAR
GZHIG PAS BZHUGS PA'I DBANG DU MDZAD NAS, YANG RAB 'BYOR

ZHES BYA BA LA SOGS PA GSUNGS SO, ,SNGAR NI MOS PAS SPYOD PA'I SA
NA BYANG CHUB SEMS DPA' DE RNAM PAR GZHIG PAR BSTAN LA DE NI
SANGS RGYAS KYI SA LA BCOM LDAN 'DAS KYI BZHUGS PA BSTAN PAS TSIG
ZLOS PAR MI 'GYUR RO, ,'DIR YANG THABS RNAM PA GNYIS KYIS GCIG
DANG DU MA'I RANG BZHIN DANG BRAL BAR RTOGS PAS

@263B BDAG MED PAR STON TO, ,'DI LTA STE DPER NA RDUL PHRA RAB
KYI TSOGS BZHIN DU PHYE MAR BYAS NA ZHES BYA BA 'DIS NI GCIG PU'I
RANG BZHIN DANG BRAL BAR RTOGS NAS BSRAB PAR BYA BA'I THABS BSTAN
TE, 'DIR YANG BSHAD PA NI SNGA MA BZHIN NO, ,RDUL PHRA RAB RNAMS
PHYOGS CHA THA DAD PA'I PHYIR GRUB PA MED PA MA YIN NAM, DE DAG

TSOGS SU JI LTAR 'GYUR SNYAM DU SEMS PA LA DE'I SLAD DU ZHES DRIS
PA DANG, LAN DU BCOM LDAN 'DAS GAL TE ZHES BYA BA SMOS SO, ,'DI
SNYAM DU SEMS TE, GCIG PUR 'DZIN PA BZLOG PA'I THABS TZAM DU RDUL
PHRA RAB TU RNAM PAR DBYE BAR TSOGS PA DE, BCOM LDAN 'DAS KYIS
GSUNGS KYI DON DAM PAR MI

GNAS PA'I MA YIN NO, ,DE LTA MA YIN NA THAMS CAD LA RDUL PHRA RAB
KYI TSOGS MNGON SUM DU GRAGS PAR GYUR PAS DE'I PHYIR BCOM LDAN
'DAS KYIS RDUL PHRA RAB KYI TSOGS ZHES BKA' MI STZOL TE, MA
GSUNGS KYANG DE LTAR GRAGS PA'I PHYIR RO, ,'DIS NI DE BZHIN
GSHEGS PA'I GZUGS RNAM PAR GZHIG PAR BZHUGS PA DE

LTA BU LA 'DUN BA DANG, SMON LAM GYIS GNAS PAR BYA BA BSTAN TO,
,GAL TE TSOGS MED NA BCOM LDAN 'DAS KYIS RDUL PHRA RAB KYI TSOGS
DE MANG NGAM ZHES CI'I PHYIR BKA' STZAL SNYAM DU SEMS PA'I BSAM
PA LA BRTAGS NAS DE CI'I SLAD DU ZHE NA ZHES BYA BA GSOL TO, ,DE
TSOGS MA MCHIS PAR ZHES BYA BA NI RDUL PHRA RAB SHAR

DANG BYANG LA SOGS PA'I PHYOGS KYI RNAM PAR DBYE BAS GNAS PA DE
DAG RANG BZHIN GYIS GRUB PA MED PAS YANG DAG PAR NA TSOGS SU MI
RIGS SO, ,GCIG PUR 'DZIN PA BSAL BA'I PHYIR GSUNGS PA TZAM DU ZAD
DE, DE BAS NA RDUL PHRA RAB KYI TSOGS ZHES BYA'O, ,PHYOGS CHA THA
DAD PA MED NA NI RDUL PHRA RAB RNAMS LA RDUL

PHRA RAB GZHAN DAG GIS PHA ROL DANG TSU ROL DANG, STENG DANG 'OG
DANG, PHYOGS CHA THA DAD PA NAS BSKOR BAR MI 'GYUR RO, ,DE BAS NA
RGYAS PAR MI 'GYUR TE, SEMS DANG SEMS LAS BYUNG BA LA SOGS PA JI
LTA BA BZHIN NO, ,CHA NYID RDUL PHRA RAB RNAMS SU 'GYUR RO ZHES
BRJOD DU NI MI RIGS TE, DER YANG DPYAD PA MTHUN PA'I

PHYIR RO, ,GAL TE GYUR KYANG THUGS MED DO ZHE NA, MI RUNG STE,
RDUL PHRA RAB RNAMS THUG PA MED PA'I NGO BOR GYUR NA KHYOD KYIS
CI ZHIG GRUB, THUG PA MED PA'I NGO BO NI DNGOS POR MI 'GRUB STE,
DE BAS NA NGED KYI 'DOD PA NYID GRUB PO, ,NGED NI 'DOD RGYAL DU
RDUL RNAM PA DU MA'I RANG BZHIN DU SMRA BA MA YIN NA RDUL PHRA
RAB RNAMS KYI THUG PA

@264A *, ,MED NA GANG GIS GRUB CES BRJOD, KHYOD KYIS RDUL PHRA
RAB RNAMS CHA MED PA'I NGO BOR RNAM PAR GZHAG PA GANG YIN PA DE
SHAR DANG BYANG LA SOGS PA PHYOGS THA DAD PA NA GNAS PAR KHAS
BLANGS PAS PHYOGS CHA THA DAD PAR KHAS BLANGS PA YIN TE, DE BAS
NA YAN LAG DANG BCAS PAR THAL BAR 'GYUR RO, ,DE

BAS NA THAL BAR BSGRUB PA'I PHYIR GTAN TSIGS KYI GZHI MA GRUB PA
YIN NO, ,SEMS DANG SEMS LAS BYUNG BA DAG GIS GCIG TU MA NGES PA
YANG MA YIN TE, DE DAG LUS MED PAS PHYOGS NA MI GNAS PA'I PHYIR,
SHAR DANG BYANG LA SOGS PA'I PHYOGS KYIS GNAS PA MED DO, ,DE BAS
NA, DE NI MIG MIN GZUGS LA

MIN, ,DE GNYIS BAR NA MI GNAS TE, ,DE NI GANG NA GNAS GYUR PA,
,DE NI YOD MIN MED PA MIN, ,ZHES BSTAN TE THAL BAS NI CHOG GO,
,'DIS NI DU MA'I RANG BZHIN DANG BRAL BAR KHONG DU CHUD NAS SNANG
BA MED PAR BYA BA'I THABS BSTAN PAS RNAM 'BYOR DU SNYOMS PAR 'JUG
PA DANG, SEMS RAB TU GZUNG BA BSTAN TO, ,RDUL

PHRA RAB KYI TSOGS DE MANG BA LAGS SO ZHES BYA BA 'DIS NI RGYA
CHE BA BSTAN TO, ,LHAG MAS NI ZAB PA BSTAN TO, ,DA NI SEMS CAN
GYI 'JIG RTEN RNAM PAR GZHIG PAS BZHUGS PA'I DBANG DU BYAS NAS
STONG GSUM GYI STONG CHEN PO'I 'JIG RTEN GYI KHAMS ZHES BYA BA
GSUNGS PA DE ZHES BYA BA LA SOGS PA GSOL TO, ,SNOD

KYI 'JIG RTEN NI SNGAR BSHAD ZIN PAS 'JIG RTEN GYI KHAMS NI 'DIR
SEMS CAN GYI 'JIG RTEN DU 'DOD DO, ,GNYI GA LA STONG GSUM GYI
STONG CHEN PO'I ZHES SMOS PA NI 'JIG RTEN GYI KHAMS MTHA' YAS PAR
MTSON TO, ,DE BAS NA DE KHAMS MA MCHIS PAR DE BZHIN GSHEGS PAS
GSUNGS ZHES BYA BA NI SEMS CAN GYI 'JIG

RTEN PHUNG PO LNGA'I BDAG NYID DE YANG GCIG DANG DU MA'I RANG
BZHIN DANG BRAL BAS SNGA MA BZHIN DU BSHAD DO, ,'DIS NI DE BZHIN
GSHEGS PA'I SEMS CAN GYI 'JIG RTEN RNAM PAR GZHIG PAS BZHUGS PA
DE LTA BU LA BYANG CHUB SEMS DPAS 'DUN PA DANG, SMON LAM GYIS
GNAS PAR BYA BA BSTAN TO, SNANG BA MED PAR

BYAS PAS NI RNAL 'BYOR DU SNYOMS PAR 'JUG PA 'DI JI LTAR BSGRUB
PAR BYA BA DE YANG BSTAN TO, ,DA NI JI LTAR SEMS RAB TU GZUNG BAR
BYA BA BSTAN PA'I PHYIR DE CI'I SLAD DU ZHE NA ZHES DRIS TE, DE
KHAMS MA MCHIS PAR DE BZHIN GSHEGS PAS GSUNGS ZHES BYA BA DANG
SBYAR RO, ,LAN DU BCOM LDAN 'DAS GAL TE ZHES BYA BA LA

@264B SOGS PA SMRAS SO, ,GAL TE SEMS CAN GYI 'JIG RTEN JI LTAR
GRAGS PA BZHIN DU DON DAM PAR RAGS PA GCIG PA'I NGO BOR GYUR NA
NI DE'I TSE DE BZHIN GSHEGS PAS DNGOS PO'I DE KHO NA JI LTAR GNAS
PA BZHIN DU THUGS SU CHUD PAS DE NYID RIL POR 'DZIN PAR 'GYUR RO,
,DE BAS NA BDAG TU 'DZIN PA'I RGYU NI

PHUNG PO'I NGO BO LA RIL BOR 'DZIN BA TZAM DU ZAD PAS DE NYID DE
BZHIN GSHEGS PA'I RIL POR 'DZIN PA DAM POR 'GYUR TE, DE MA SPANGS
BAR DGONGS PA'O, ,DE LTA NI MA YIN TE, DE BAS NA GANG SKYE BO
BYIS PA RNAMS LA PHYOGS GZHAN DU BCOM LDAN 'DAS KYIS RIL POR
'DZIN PA NI BDAG TU 'DZIN PA'I RGYUR GSUNGS PA DE

DON DAM PAR 'DZIN PA MED PA NYID DE GZUNG BA RIL PO GCIG DANG DU
MA'I RANG BZHIN GANG YANG MED PA'I PHYIR RO, ,SKYE BO BYIS PA
RNAMS LA GRAGS PA'I NGO BOR KUN RDZOB TU GSUNGS PAR ZAD DE DES NA
RIL POR 'DZIN PA ZHES BYA'O, ,BCOM LDAN 'DAS KYIS DON DE BSGRUB
PA'I PHYIR RIL POR 'DZIN PA'I DON ZHES BYA BA

GSUNGS SO, ,CI STON CE NA, THA SNYAD DU RIL PO 'DZIN PA ZHES BYA
BA NI DON DAM PAR NI MED PAS CHOS DE NI BRJOD DU MED PA YIN ZHES
BSTAN TO, ,GAL TE DE LTAR BZUNG BA RIL PO MED NA DE'I TSE DER
'DZIN PA YANG MED PAS JI LTAR THA SNYAD KYIS RIL POR 'DZIN PA
ZHES BYA SNYAM PA LA BRTAGS NAS DE YANG BYIS PA SO SO'I SKYE BO
RNAMS

KYIS BZUNG NGO ZHES BYA BA GSUNGS SO, ,BYIS PA RNAMS NI 'KHRUL
PA'I DBANG GIS MED PA LA YANG YOD PA LTAR 'DZIN PAS DE'I BSAM
PA'I DBANG GI THA SNYAD BTAGS PA STE, 'GAL BA MED DO ZHES DGONGS
PA'O, ,DE'I PHYIR DE DAG NI BYIS PA RNAMS ZHES BYA'I DE LTA MA
YIN NA NI DNGOS PO JI LTA BA BZHIN THA SNYAD BTAGS PA'I

PHYIR DE DAG BYIS PA RNAMS SU JI LTAR 'GYUR, 'DIR JI LTAR SEMS
RAB TU GZUNG BAR BYA BA NI BSTAN ZIN TO, ,RGYA CHE BA DANG ZAB BA
YANG 'DIR SNGA MA BZHIN DU SBYAR RO, ,'DIS NI GANG GI TSE DNGOS
PO MTHA' DAG DON DAM PAR RANG BZHIN GYIS STONG PA DE'I TSE, DE
BZHIN GSHEGS PA'I GZUGS KYI SKU DANG YE SHES KYI SKU DON

DAM PAR RANG BZHIN DANG BSAM PAR GA LA 'GYUR TE, RTZA BA SEMS CAN
MED PA'I PHYIR RO ZHES BSTAN PA YIN NO, ,DA NI RAB 'BYOR GANG LA
LA ZHIG CES BYA BA LA SOGS PAS NI GNAS THAMS CAD DU RNAL 'BYOR DU
SNYOMS PAR 'JUG PAR GYUR PAS THABS GANG GIS THAMS CAD DU MNYAM
PAR GZHAG PAR BYA BA DE STON

@265A *, ,TO; ,MTSAMS NI 'DI LTAR SBYAR TE, GAL TE RIL POR 'DZIN
PA MED NA DE'I TSE RTZA BA LAS BYUNG BA 'JIG TSOGS LA LTA BA MED
PA NYID YIN PAS NA BCOM LDAN 'DAS KYIS LTA BA LNGA PO DAG LAS
'JIG TSOGS LA LTA BA JI LTAR GSUNGS SNYAM PA DE'I CHED DU 'BYOR
GANG LA LA ZHIG CES BYA BA LA SOGS PA

GSUNGS SO, ,'DI LA JI LTAR RNAM PAR MI RTOG PAR BYA BA DANG, SU
RNAM PAR MI RTOG PAR BYED PA DANG, GANG LA RNAM PAR MI RTOG PAR
BYA BA DANG, GANG GIS RNAM PAR MI RTOG PAR BYED PA DANG, RNAM PAR
MI RTOG PA GANG YIN PA DE BSTAN PAS RNAL 'BYOR DU SNYOMS PAR 'JUG
PA'I THABS YANG DAG PAR STON TO, ,

DE LA RAB 'BYOR LA LA ZHIG CES BYA BA NAS BRTZAMS TE, DES NA BDAG
TU LTA BA ZHES BGYI'O ZHES BYA BA'I BAR 'DIS NI JI LTAR RNAM PAR
MI RTOG PAR BYA BA DE BSTAN TO, ,JI LTA ZHE NA GZHAN MU STEGS CAN
RNAMS KYIS NI BDAG TU BSHAD DE, BCOM LDAN 'DAS KYIS NI GANG ZAG
LA BDAG MED PAR 'JOG PAS BDAG

DGAG PA'I PHYIR, BDAG TU LTA BA GSUNGS SO, ,BDAG TU LTA BA DE
RNAM PAR BSHIG PAS CHOS LA BDAG MED PAR 'JOG STE, DE LTA BA MA
MCHIS PAR DE BZHIN GSHEGS PAS GSUNGS ZHES GANG GSOL TO, ,GAL TE
BDAG TU LTA BA DE LA BDEN PA NYID DU MI 'DZIN NA NI,

DE LTAR SBYOR BA NA BYANG CHUB SEMS DPA' RNAL 'BYOR DU SNYOMS PAR
'JUG PAR 'GYUR TE, GANG GI PHYIR RNAM PAR MI RTOG PA DE'I PHYIR
DE NI DER 'JUG PA'I THABS YIN NO, ,RAB 'BYOR 'DI LTAR BYANG CHUB
SEMS DPA'I THEG PA LA YANG DAG PAR ZHUGS ZHES BYA BA 'DIS NI SU
RNAM PAR MI RTOG PAR BYED PA DE YONGS SU

STON TO, ,CHOS THAMS CAD CES BYA BA 'DIS NI GANG LA RNAM PAR MI
RTOG PAR BYA BA DE BSTAN TO, ,SHES PAR BYA BLTA BAR BYA MOS PAR
BYA ZHES BYA BA 'DIS NI GANG GIS RNAM PAR MI RTOG PAR BYA BA DE
BRJOD DO, ,GANG GIS RNAM PAR MI RTOG PAR BYA ZHE NA SHES PA DANG,
LTA BA DANG, MOS PAS SO, ,DE LA SHES PA NI THOS PA'I

SHES RAB BO, ,LTA BA NI BSAMS PA'I SHES RAB STE, DE NI RTOGS PAR
BYED PA'I PHYIR RO, ,MOS PA NI BSGOMS PA'I SHES RAB STE, LHAG PAR
'DOD PA NI 'DIR MOS PA'I SGRAR BRJOD PAR 'DOD PA'O, ,DE NI BSGOMS
PA'I STOBS KYIS 'GRUB STE, DE BAS NA BSGOMS PA LAS BYUNG BA'I
SHES RAB NI NGES PAR 'BYED

@265B PA'I CHA DANG MTHUN PA'I GNAS SKABS NA MOS PA'I SGRAR
GSUNGS SO, ,CI NAS CHOS SU 'DU SHES PA LA YANG MI GNAS PA DE LTAR
MOS PAR BYA'O ZHES BYA BA 'DIS NI RNAM PAR MI RTOG PA GANG YIN PA
DE STON TO, ,DE 'DU SHES MED PAR DE BZHIN GSHEGS PA GSUNGS ZHES
BYA BA NI 'DIR GTAN TSIGS SU GSUNGS

SO; ,'DU SHES PAR BYA BA GANG YANG MED PA NYID KYANG GCIG DANG DU
MA'I RANG BZHIN GYIS STONG PA'I PHYIR DON DAM PAR DE 'DU SHES MED
PA'O, ,DE BZHIN GSHEGS PAS KUN RDZOB LA BRTEN NAS PHYOGS GZHAN DU
GSUNGS SO, ,DE YANG BRDZUN PA'I DON DU SHES SHING GNAS NA JI LTAR
RNAM PAR RTOG PAR MI

'GYUR ZHES DGONGS PA'O, ,GNAS THAMS CAD DU RNAL 'BYOR DU SNYOMS
PAR 'JUG PA'I THABS NI BSHAD ZIN TO,, ,,KUN NAS NYON MONGS PA MI
MNGA' BA YANG RNAM PA GNYIS TE, 'CHAD PA KUN NAS NYON MONGS PA MI
MNGA' BA DANG, 'KHOR BA'I KUN NAS NYON MONGS PA MI MNGA' BA'O,
,DE LA

GAL TE CHOS SU 'DU SHES MED NA DE'I TSE DE BZHIN GSHEGS PA SEMS
CAN RNAMS LA CHOS STON PA NA 'DU SHES DE KUN TU 'BYUNG NA, JI
LTAR KUN NAS NYON MONGS PAR MI 'GYUR, THUGS RJES SEMS CAN GYI DON
DU JI SRID 'KHOR GYI BAR DU BZHUGS NA CHOS SU 'DU SHES PAS JI
LTAR KUN NAS NYON MONGS PAR MI

'GYUR SNYAM PA LA BRTAGS NAS THUGS PHUN SUM TSOGS PA DE NYID KYIS
'CHAD PA NA KUN NAS NYON MONGS PA MI MNGA' BA DANG, TSIGS SU BCAD
PAS 'KHOR BA'I KUN NAS NYON MONGS PA MI MNGA' BA BSTAN PA'I PHYIR
YANG RAB 'BYOR ZHES BYA BA LA SOGS PA GSUNGS SO, ,SNGAR SKABS
GZHAN NAS 'JIG RTEN GYI KHAMS

RNAMS KYI BSNGAGS PA RNAMS RAB TU BSTAN PAS NI PHAN YON BSNGAGS
KYI, DA NI KUN NAS NYON MONGS PA MI MNGA' BA'I SKABS SU 'JIG RTEN
GYI KHAMS MTHA' YAS PA STON PAS PHAN YON MI BRJOD DE, TSIG ZLOS
PAR MI 'GYUR RO, ,'DIR YANG RIGS PA NI SNGA MA BZHIN DU BRJOD PAR
BYA'O, ,BLANGS NAS ZHES BYA BA NI KHA TON DU

BKLAGS PA'O, ,'DZIN TAM ZHES BYA BA NI TSIG GO, ,KLOG GAM ZHES
BYA BA NI GLEGS BAM LA SOGS PA KLOG PA'O, ,KUN CHUB PAR BYED PA
ZHES BYA BA NI DON 'DZIN CES BYA BA'I THA TSIG GO, ,'DIS NI GANG
GI PHYIR CHOS 'DI DON CHE BA DE'I PHYIR BYANG CHUB SEMS DPAS CHOS
BSTAN PA DON CHEN PO 'DI LTA BU LA 'DUN PA

@266A *, ,DANG SMON LAM GYIS GDON MI ZA BAR GNAS PAR BYA BA DE
YONGS SU STON TO, ,BSHAD MOD KYI JI LTAR KUN NAS NYON MONGS PAR
MI 'GYUR BA DE LTAR BSHAD PA BSTAN PA'I PHYIR JI LTAR YANG DAG
PAR RAB TU STON ZHE NA ZHES BYA BA LA SOGS PA GSUNGS SO, ,DGONGS
PA NI 'DI YIN TE, CHOS THAMS CAD DON DAM PAR MA SKYES

PA BRJOD DU MED PAR BSTAN PA BSHAD KYANG CHOS DE DAG BRJOD DU MED
PA'I BDAG NYID KYIS MA BSHAD DO, ,DE NI 'DI SKAD DU, JI LTAR 'DUL
BA'I SKYE BO 'DI SNYAM DU CHOS THAMS CAD BZOD MA NAS MA SKYES PAS
BRJOD DU MED DE, DE BAS NA DE DAG NI GANG GIS KYANG BSTAN PAR BYA
BA MA YIN SNYAM DU SEMS PA DE LTAR STON TE ZHES BSTAN PA

YIN NO, ,DE LTAR NA NYON MONGS PA CAN MA YIN PAS STON PA YIN TE,
PHYIN CI MA LOG PA'I DON GYI PHYIR RO, ,DE LTA MA YIN NA NI PHYIN
CI LOG TU STON PAS NYON MONGS PA CAN DU 'GYUR RO, ,DE BAS NA DE
BZHIN GSHEGS PA CHOS STON PA'I DUS NA DAG PA 'JIG RTEN PA'I YE
SHES LA ZHUGS PA LA, CHOS SU SNANG BA'I 'DU SHES KUN TU

'BYUNG YANG DE LA YANG DAG PA KHO NAR MNGON PAR ZHEN PA MED PAS
NYON MONGS PA CAN GYI SKYON DU MI 'GYUR RO, ,'DIS NI RNAL 'BYOR
DU SNYOMS PAR 'JUG PA DANG, SEMS RAB TU GZUNG BA DANG ZAB PA
BSTAN TO, ,SNGA MAS NI RGYA CHE BA BSTAN TO, ,DE NI SHES RAB KYI
PHA ROL TU PHYIN PA'I LUS MTHA' DAG RNAM PAR 'JOG CING, TSIGS SU

BCAD PAS 'KHOR BA'I KUN NAS NYON MONGS PA MI MNGA' BA BSTAN TO,
,TSIGS SU BCAD PA 'DIS NI 'DUS BYAS KYI MTSAN NYID RNAM PA BZHI
YONGS SU BSTAN TE, RANG BZHIN GYI MTSAN NYID DANG, RO MYANG BA'I
YUL GYI MTSAN NYID DANG, NYES DMIGS RJES SU RTOGS PA'I MTSAN NYID
DANG, NGES PAR 'BYUNG BA RJES SU

TOGS [*RTOGS] PA'I MTSAN NYID DO, ,DE LA PHUNG PO LNGA'I BDAG
NYID DNGOS PO JI LTAR SNANG BA RTEN CING 'BREL PAR 'BYUNG BA NI,
RGYU DANG RKYEN RNAMS TSOGS PAS BYAS PA'I PHYIR 'DUS BYAS ZHES
BYA'O, ,DE THAMS CAD KYI RANG BZHIN NI SKAR MA LTAR BLTA BAR BYA
STE, JI LTAR SKAR MA RNAMS MTSAN MO SNANG BAR 'GYUR GYI, NYIN MO
MI SNANG BA BZHIN 'DUS

BYAS RNAMS KYANG MA RIG PA'I NYES PA'I MUN PA YOD NA SNANG GI, YE
SHES KYI NYI MA'I SNANG BA BYUNG BA NA MI SNANG BAS, SKAR MA LTA
BU'I RANG BZHIN DU BLTA BAR BYA'O, ,GANG ZAG DANG CHOS LA LTA BA
LA MNGON PA ZHEN PA'I RANG BZHIN GYI 'DUS BYAS NI DON MED PA
SNANG BA'I RGYUS RAB RIB LTA BUR BLTA BAR BYA'O, ,RNAM PAR SHES
PA'I MTSAN NYID NI

@266B LAS KYI RAS DANG, SRED PA'I SNUM LA BRTEN TE 'BAR BAS MAR
ME LTA BUR BLTA BAR BYA'O, ,DE LTAR DPE DE DAG GIS NI 'DUS BYAS
KYI RANG BZHIN GYI MTSAN NYID YONGS SU STON TO, ,SGYU MA'I DPES
NI RO MYANG BA'I YUL GYI MTSAN NYID YONGS SU BSTAN TE, NOR BA'I
RNAM PAR SNANG BA'I PHYIR RO, ,DE LA NYES DMIGS RJES SU RTOGS
PA'I

MTSAN NYID RNAM PA GNYIS NI 'DUS BYAS KYI RANG BZHIN TE, MI RTAG
PAR RJES SU RTOGS PA DANG, SDUG BSNGAL BAR RJES SU RTOGS PA'O,
,ZIL BA'I DPES NI MI RTAG PAR RJES SU RTOGS PA BSTAN TE, YUN RING
DU MI GNAS PA'I PHYIR RO, ,CHU BUR GYI DPES NI SDUG BSNGAL BAR
RJES SU RTOGS PA BSTAN TE, TSOR BA NI CHU'I CHU BUR LTA BU

STE, TSOR BA GANG CI YANG RUNG BA DE NI 'DIR SDUG BSNGAL LO ZHES
GSUNGS PA'I PHYIR RO, ,SDUG BSNGAL RNAM PA GSUM GYIS TSOR BA
THAMS CAD SDUG BSNGAL DU RIG PAR BYA STE, DE LA SDUG BSNGAL GYI
TSOR BA NI SDUG BSNGAL GYIS SDUG BSNGAL LO, ,GANG DAG DE DANG
MTHUN PA'I 'DU BYED DE DAG KYANG DE DANG MTHUN PA NYID KYI SDUG

BSNGAL LO, ,BDE BA'I TSOR BA NI 'GYUR BA'I SDUG BSNGAL GYIS SDUG
BSNGAL LO, ,GANG DAG DE DANG MTHUN PA'I CHOS DE DAG KYANG DE DANG
MTHUN PA NYID KYIS SDUG BSNGAL LO, ,SDUG BSNGAL YANG MA YIN BDE
BA YANG MA YIN PA'I TSOR BA DANG, DE DANG MTHUN PA'I DNGOS PO DE
DAG NI 'DU BYED KYI SDUG BSNGAL SKYE BA DANG 'JIG PA'I

MTSAN NYID KYIS SDUG BSNGAL LO, ,DE LTAR NA 'DUS BYAS THAMS CAD
SDUG BSNGAL DANG LDAN PAR BLTA'O, ,DE LA NGES PAR 'BYUNG BA RJES
SU RTOGS PA'I MTSAN NYID NI GANG ZAG DANG CHOS STONG PAR RJES SU
RTOGS PA'O, ,DMIGS PA DES NGES PAR 'BYUNG BAS BCOM LDAN 'DAS KYIS
NGES PAR 'BYUNG BA'I DMIGS PA RNAM PA

GNYIS GSUNGS SO, ,DE SKAD DU 'PHAGS PA TING NGE 'DZIN GYI RGYAL
PO LAS KYANG, ,GAL TE CHOS LA BDAG MED SO SOR RTOG, ,DE DAG
BRTAGS NAS GAL TE SGOM BYED PA, ,DE NI 'BRAS BU MYA NGAN 'DAS
THOB RGYU, ,RGYU GZHAN GANG YIN DE NI ZHI MI 'GYUR, ,ZHES BSTAN
TO, ,'DUS BYAS THAMS CAD NI BDAG MED PA RNAM PA GNYIS DANG LDAN
TE,

'DI LTAR 'DAS PA DANG, DE LTAR BYUNG BA DANG, MA 'ONGS PA'I BYE
BRAG GIS 'DUS BYAS NI RNAM PA GSUM MO, ,DE LA GANG DAG 'DAS PA DE
DAG NI DRAN PA TZAM DU GNAS TE, RANG BZHIN MED PAS CHOS DANG GANG
ZAG NYID KYIS STONG STE, BDAG GIS BYIN GYIS BRLABS PA MED DO, ,DE
BAS NA RMI LAM GYI DPES NI DE DAG BDAG MED PA RNAM PA GNYIS RJES

@267A *, ,SU RTOGS PA BSTAN TO, ,GLOG GI DPES NI, DE LTAR BYUNG
BA RDZAS GCIG DANG DU MA'I RANG BZHIN DANG MI LDAN PAS, RANG
BZHIN GZUNG DU MED PA'I PHYIR DE RJES SU RTOGS PA BSTAN TO, ,MA
'ONGS PA NI MA PHYIN PA'I BDAG NYID DE, SPRIN GYI DPES NI DE'I SA
BON GNAS NGAN LEN GYIS NAM MKHA' LTA BU'I SEMS LA BSKYED PA'I

PHYIR; BDAG MED PA RNAM PA GNYIS BSTAN TO, ,DE BAS 'DI MTHA' DAG
GIS NI, 'DI LA BYANG CHUB SEMS DPA' RTAG TU 'DUS BYAS THAMS CAD
KYIS RANG BZHIN LA DE LTAR BRTAGS PAR 'DUN PA DANG, SMON LAM GYIS
GNAS PAR BYA BA YONGS SU BSTAN TO, ,NGES PAR 'BYUNG BA RJES SU
RTOGS PA BSTAN PAS NI RNAL 'BYOR DU

SNYOMS PAR 'JUG PA DANG, SEMS RAB TU GZUNG BA BSTAN TO, ,GNAS 'DI
MTHA' DAG GIS NI ZAB PA BSTAN TO, ,TSIGS SU BCAD PA 'DIR NI 'DI
YONGS SU BSTAN PA YIN TE, KUN NAS NYON MONGS PA'I RTZA BA NI
PHYIN CI LOG YIN PAS 'DUS BYAS KYI RANG BZHIN LA LAN MANG DU RTOG
PA DANG LDAN PA'I YID LA BYED PA CAN GZHAN YANG DE LTAR

'DU BYED LA RAB TU RTOGS PAS PHYIN CI LOG MED PA'I PHYIR, KUN NAS
NYON MONGS PAR MI 'GYUR NA, DE BZHIN GSHEGS PA DNGOS PO MTHA' DAG
GI RANG BZHIN JI LTA BA BZHIN DU BSGOMS PA, PHYIN CI LOG GI DRA
BA MTHA' DAG DANG BRAL BA, KUN NAS NYON MONGS PAR JI LTAR 'GYUR,
DE BAS NA 'DUS BYAS KYI SKYON MTHA' DAG KYANG THUGS

SU CHUD PA, DE BZHIN GSHEGS PA PADMA DANG 'DRA BAR 'KHOR BA'I
NYES PA'I CHUS MI GOS PA'I THUGS MNGA' BA, 'GRO BA MTHA' DAG
MNGON PAR DRANG BAR THUGS DAM BCAS PA, 'BRAS BU DANG BCAS PAR
MDZAD PA, THUGS RJE CHEN PO DANG LDAN PA'I THUGS CAN, DUS MED PAR
'GRO BA LA PHAN PA DANG BDE BSGRUB PA'I DGONGS PAS 'KHOR BA'I

'KHOR LO 'KHOR BA JI SRID PAR BZHUGS PAR SHES PAR BYA'O, ,JI SKAD
DU, 'JIG RTEN SKYID PAR MDZAD SLAD DU, ,'KHOR DANG MYA NGAN 'DAS
MI GNAS, ,ZHES BSHAD DO, ,YANG SEMS CAN THAMS CAD LA GZIGS PA'I
SA LA BZHUGS PA ZHES KYANG GSUNGS SO, ,DUS GSUM BZHUGS PA'I THUB
PA RNAMS SKYED PA, ,'DI LTAR BDAG GIS CI NUS BSHAD PA YI,,

BSOD NAMS RGYA CHEN MKHA' 'DRA THOB PA DES, ,'JIG RTEN MUN SEL
SANGS RGYAS NYID GYUR CIG ,'PHAGS PA RDO RJE GCOD PA DBU MA'I
TSUL DU RGYA CHER 'GREL PA SLOB DPON KA MA LA SH'I LAS MDZAD PA
RDZOGS SO,, ,,RGYA GAR GYI MKHAN PO MANYDZU SHR'I DANG, DZI NA MI
TRA DANG, ZHU CHEN GYI LO TZ'A BA BAN DE YE SHES SDES BSGYUR CING
ZHUS TE GTAN LA PHAB PA'O,, ,,