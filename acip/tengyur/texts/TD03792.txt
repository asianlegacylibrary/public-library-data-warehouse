@1B [DD] #, ,RGYA GAR SKAD DU, BHA GA B'AN RATNA GU nA SANYTZA YA
G'A TH'A N'A MA PANYDZI K'A, BOD SKAD DU, BCOM LDAN 'DAS YON TAN
RIN PO CHE SDUD PA'I TSIGS SU BCAD PA'I DKA' 'GREL ZHES BYA BA,
SANGS RGYAS DANG BYANG [DD]

CHUB SEMS DPA' THAMS CAD LA PHYAG 'TSAL LO, ,RTOG PA'I RGYA MTSO
YANG DAG PHA ROL PHYIN PA'I DRI MED MA LUS NYER BSDUS PA, ,DNGOS
PO BRGYAD KYI DE NYID RIM PA YANG DAG GSAL BAR BSHAD PA GANG YIN
PA, ,SEMS CAN RNAMS KYIS

RTOGS PAR BYA PHYIR RAB DBYE YANG DANG YANG GSUNGS RGYAL YUM LA,
,PHYAG 'TSAL NAS NI BLO DMAN RNAMS LA PHAN PA BSKYED PHYIR DING
'DIR YANG DAG BSHAD PAR BYA, ,SPROS PAS GSUNGS PA GO BA'I SEMS
CAN RGYAS PA LA DGA' BAS KHONG DU

CHUD PAR BYA BA'I PHYIR RAB TU DBYE BA SPROS NAS MNGON PAR RTOGS
PA BRGYAD GSAL BAR BYED PA'I YUM STONG PHRAG BRGYA BA'I DON THAMS
CAD NYE BAR BSDUS PA'I DGOS PA NI NYAN PA POS GSAL BAR RTOGS PAR
BYA BA'I PHYIR DANG, DBYANGS KYIS

BSNYAD PA LA MNGON PAR ZHEN PA'I SEMS CAN LA RJES SU BRTZE BAR
DGONGS PA'I PHYIR DANG, TSIGS SU BCAD PA SBYAR BA LA BDAG NYID
MNGA' BRNYES PAR SHES PAR BYA BA'I PHYIR DANG, LEGS PAR SBYAR BA
DANG LEGS PAR SBYAR BA MA YIN PA'I SGRA LA

@2A *, ,MNGON PAR ZHEN PA DGAG PA SNGON DU 'GRO BAS TSAD MAS GNOD
PA MED PA'I SKYES BU'I DON TZAM LA NYE BAR SBYOR BA'I BRDA'I
DBANG GIS SGRA GZHAN GYIS KYANG MNGON PAR BRJOD PA'I PHYIR RO,
,SEMS BSKYED PA LA SOGS PA'I YON TAN RIN PO CHE BSDUS PA'I NGO BO
TZAM PHYOGS GCIG TU

THAMS CAD KYI THA MAR GYUR BA'I LE'U BCOM LDAN 'DAS KYIS YUL DBUS
KYI SKAD KYIS TSIGS SU BCAD PAS MNGON PAR BSTAN TO, ,DE BAS NA
BLO DMAN PA RJES SU GZUNG BA'I PHYIR 'BREL PA LA SOGS PA THA DAD
PAR BSTAN PA'I PHYIR SO SOR BRGYAD STONG PAR BRJOD NA 'DIR YANG
BSHAD PAR BYA'O, ,DE LA 'BREL PA

DANG POR BSTAN PAR BRJOD DE, SGRUB PAR BYED PA BSTAN BCOS DANG,
DGOS PA SGRUB PAR BYED PA DANG, SGRUB PAR BYED PA NGO BO'I MTSAN
NYID DU GYUR PAR BSTAN TE, DE YANG DGOS PA BRJOD PA NYID KYIS
BSTAN PA YIN TE, 'DI LTAR 'DI'I DGOS PA YIN NO ZHES STON PA POS
BSTAN PAR GYUR PA NI 'DI'I SGRUB PAR

BYED PA YIN PAS 'BREL PA LOGS SHIG TU BRJOD PAR MI BYA'O, ,MNGON
PAR RTOGS PA BRGYAD 'DUS PA'I RNAM PA THAMS CAD MKHYEN PA NYID NI
BRJOD PAR BYA BA'I DON TO, ,'DAS MA THAG TU BSTAN PA'I BRJOD PAR
BYA BA 'PHAGS PA SHES RAB KYI PHA ROL TU PHYIN PA STONG PHRAG
BRGYA BA'I MDO'I DON SNGAR BSHAD PA'I

SEMS CAN GYIS MDOR BSDUS PAS BDE BLAG TU RTOGS PAR BYA BA'I PHYIR
BCOM LDAN 'DAS MA YON TAN RIN PO CHE SDUD PA TSIGS SU BCAD PA
BCOM LDAN 'DAS KYI BSTAN PA RGYUD LA RTOGS PA GNAS PA STE, MA LUS
PAR BSDUS PA'I DON BDE BLAG TU KHONG DU CHUD PA NI BYA BA'I 'BRAS
BU THUN MONG MA YIN PA'I

DGOS PA'O, ,JI SKAD BSTAN PA NYID KYI BRJOD PAR BYA BA NYAN THOS
LA SOGS PAS MA RTOGS PA BCOM LDAN 'DAS MA TSOGS CHUNG NGUS THOS
PA'I SHES RAB KYIS NGES PAR BYAS NAS DRAN PA'I SHES PA LA GZHAG
STE BSAM PA'I SHES RAB KYIS GTAN LA PHAB NAS BSGOM PA'I RANG
BZHIN GYI SHES RAB KYIS

RNAM PA THAMS CAD MNGON SUM DU MDZAD PA NI RJES SU MTHUN PA'I
THABS KYI BYA BA'I 'BRAS BU DGOS PA'I YANG DGOS PA YIN NO, ,DE
SKAD DU YANG, RNAM PA THAMS CAD MKHYEN NYID LAM, ,STON PAS 'DI
LAS BSHAD PA GANG, ,GZHAN GYIS MYONG BA MA YIN TE, ,BLO DANG LDAN
PAS RTOGS

@2B 'GYUR ZHES, ,CHOS SPYOD BCU YI BDAG NYID KYI, ,MDO DON DRAN
PA LA BZHAG NAS, ,BDE BLAG TU NI RTOGS 'GYUR BA, ,RTZOM PA YI NI
DGOS PA YIN, ,ZHES GSUNGS PA YIN NO, ,DE LA 'DI SKAD BDAG GIS
THOS PA ZHES BYA BA'I GLENG GZHI'I SKABS BSAM PAR BYA STE, GANG
GI TSE, GANG LA, GANG

GIS; GANG DU, GANG DAG DANG LHAN CIG MDO SDE RIN PO CHE KHYOD
KYIS THOS ZHES 'DRI BA RNAMS LA, LAN DU BDAG NYID TSAD MAR RTOGS
PAR BYA BA'I PHYIR RIM PA BZHIN DU SBYAR RO, ,DUS DANG, YUL DANG,
STON PA PO DANG, 'KHOR RNAMS KYI TSOGS LA BSTAN PA NI GTZO BO'I
RGYU STE GLENG GZHI YIN NO, ,

GANG GI TSE BCOM LDAN 'DAS RGYAL PO'I KHAB KYI GRONG KHYER CHEN
PO'I BYA RGOD KYI PHUNG PO'I RI LA DGE SLONG LA SOGS PA'I 'KHOR
GYIS YONGS SU BSKOR TE CHOS STON CING BZHUGS PA DE'I TSE BCOM
LDAN 'DAS LA GNAS DE NYID DU 'KHOR RNAMS DANG LHAN CIG TU BDAG
GIS MDO SDE RIN PO CHE THOS SO ZHES SDUD PAR BYED

PAS 'JIG RTEN PA'I THA SNYAD KYI RJES SU ZHUGS TE, GDUL BYA RNAMS
GUS PAR NYAN PA DANG, SEMS PA LA SOGS PA'I DON DU, GANG BCOM LDAN
'DAS KYIS STONG PHRAG BRGYA PA'I RTZOM PAR GSUNGS PA DE 'DIR YANG
GZUNG BAR BYA'O, ,MDO DON SMRA BAR 'DOD PA YIS, ,DGOS PA BSDUS
PA'I DON

BCAS DANG, ,TSIG DON BCAS DANG MTSAMS SBYAR BCAS, ,RGAL LAN BCAS
PAS BSNYAD PAR BYA, ,ZHES RIGS PA BRJOD PA DE KHO NA DGOS PA YIN
TE, NYAN PA PO'I SKYE BO RNAMS KYIS MDO'I DON 'PHYANG BA MED PAR
RNAM PAR PHYE BA RTOGS PAR BYA BA'I PHYIR DANG, 'CHAD PA PO BDE
BLAG TU BSHAD SLA

BAR BYA BA'I PHYIR RE ZHIG BSDUS PA'I DON BRJOD PAR BYA'O, ,DE LA
SANGS RGYAS NYID DON DU GNYER BA'I BYANG CHUB SEMS DPA' SEMS
BSKYED PA LA SOGS PA'I RNAM PA THAMS CAD YONGS SU SHES PA'I DON
DU DANG POR 'BRAS BU RNAM PA THAMS CAD MKHYEN PA NYID BSTAN TE,
DGA' DANG GUS DANG DAD PA'I

MCHOG NI NYER GZHAG STE, ,ZHES BYA BA NAS, CHOS RNAMS RANG BZHIN
MED PAR YONGS SU SHES GYUR PA, ,'DI NI SHES RAB PHA ROL PHYIN
MCHOG SPYOD PA YIN, ,ZHES BYA BA YAN CHAD KYIS SO, ,DE YANG NYAN
THOS LA SOGS PA'I LAM YONGS SU SHES PA MED PAR MED PAS LAM SHES
PA NYID

@3A *, ,BSTAN PA NI, GANG ZHIG GZUGS LA MI GNAS TSOR LA MI GNAS
SHING, ,ZHES BYA BA NAS, THAMS CAD MKHYEN NYID 'BRAS BU DAG DANG
GZUGS DAG PA, ,NAM MKHA'I KHAMS DANG MTSUNGS TE DBYER MED DPYAD
DU MED, ,CES BYA BA YAN CHAD KYIS SO, ,DE YANG

DNGOS PO THAMS CAD YONGS SU SHES PA MED PAR MA YIN PAS DE'I RJES
LA THAMS CAD SHES PA NYID BSTAN PA NI, DPA' BO GAR SPYOD SHES RAB
PHA ROL PHYIN PA YIS, ,ZHES BYA BA NAS, NYI MA SGRA GCAN GZA'
BRAL LHANG NGER 'DUG PA DANG, ,ME BTANG RTZVA DANG SHING DANG
NAGS TSAL BSREGS PA BZHIN, ,

ZHES BYA BA YAN CHAD KYIS SO, ,DE NAS RNAM PA THAMS CAD DU THAMS
CAD MKHYEN PA NYID GSUM THOB PA DBANG DU BYA BA'I PHYIR YANG RNAM
PA THAMS CAD DANG, LAM DANG, DNGOS PO SHES PA'I RNAM PA RNAMS
BSDUS NAS THAMS CAD MKHYEN PA NYID GSUM BSGOM PA NI RNAM PA KUN
MNGON PAR RDZOGS PAR

RTOGS PA STE, CHOS RNAMS THAMS CAD RANG BZHIN DAG CING YONGS DAG
PAR, ,ZHES BYA BA NAS, YONGS SU MI STON PHYIR MI LDOG PA SA YI
CHOS, ,MI 'CHAD DE NI LUNG MA BSTAN PA YIN RIG BYA, ,ZHES BYA BA
YAN CHAD KYIS SO, ,DE'I RJES LA RNAM PA KUN MNGON PAR RDZOGS PAR
RTOGS PA THOB PA DANG

LDAN PA'I KHYAD PAR GYI LAM GYIS GSAL BA RAB KYI MTHAR THUG PAR
'GRO BA NI RTZE MO'I MNGON PAR RTOGS PA STE, DGRA BCOM DANG RKYEN
GYI SANGS RGYAS YE SHES DANG, ,ZHES BYA BA NAS, DGRA BCOM RANG
RGYAL THEG BRAL BYANG CHUB MCHOG NGES NA, ,DPA' BO RTAG TU MNYAM
GZHAG YIN PAR SHES PAR BYA, ,

ZHES BYA BA YAN CHAD KYIS SO, ,DE'I RJES LA RTZE MO'I MNGON PAR
RTOGS PA THOB PA DANG LDAN PAS SO SO DANG BSDUS PA'I DON KHONG DU
CHUD PA BSTAN PAR BYA BA'I PHYIR RIM PAS BSGOM PA NI MTHAR GYIS
PA'I MNGON PAR RTOGS PA STE, SEMS CAN GANG ZAG GZHAN PHYIR SEMS
PA RNAM DAG PA, ,ZHES BYA BA NAS

BRTZAMS PA TSIGS SU BCAD PA GCIG GIS SO, ,DE'I RJES LA MTHAR GYIS
PA'I MNGON PAR RTOGS PA SGOM PA DANG LDAN PAS SHIN TU GOMS PAR
BYA BA'I PHYIR RTOGS PA'I CHOS DE DAG NYID SKAD CIG GCIG LA MNGON
DU BYAS PA NI SKAD CIG LA MNGON PAR BYANG CHUB PA STE, SPYO BA
BYAS SAM 'ON TE

@3B RTAG TU BRDEG KYANG RUNG, ,ZHES BYA BA NAS BRTZAMS PAR TSIGS
SU BCAD PA GNYIS KYIS SO, ,DE'I RJES LA SKAD CIG MA GCIG LA MNGON
PAR RDZOGS PAR BYANG CHUB PA BSGOM PA DANG LDAN PAS SKAD CIG MA
GNYIS PA LA BAG CHAGS DANG BCAS PA'I SGRIB PA THAMS CAD DANG BRAL
BA'I PHYIN CI MA LOG PA

RNAM PA THAMS CAD KYI DE KHO NA NYID MNGON SUM DU MDZAD PA NI
CHOS KYI SKU'I MNGON PAR BYANG CHUB PA STE, BDAG GI BDE BA BTANG
NAS RE BA MED SEMS KYIS, ,ZHES BYA BA LA SOGS PA'I TSIGS SU BCAD
PA GCIG GIS SO, ,DE'I RJES LA THOS PA LA SOGS PA'I SHES RAB
BSKYED PA'I PHYIR MNGON PAR RTOGS

PA BRGYAD THOB PA'I RGYU MTSAN YUM JI LTA BA BZHIN DU MNYAN PAS
RJES SU BTZAL BAS MNGON PAR BRJOD PA NI, BYANG CHUB SEMS DPA'
GANG ZHIG YUN RING 'KHOR 'DOD CING, ,ZHES BYA BA NAS, 'GRO BA'I
SDUG BSNGAL JI SNYED BDAG GIS BZOD SNYAM PA, ,BYANG CHUB SEMS
DPA' BZOD PA'I PHA ROL

PHYIN LA GNAS, ,ZHES BYA BA YAN CHAD KYIS SO, ,DE'I RJES SU TSOL
BAR BYED PA DANG LDAN PA LA DGE BA'I BSHES GNYEN GYIS JI LTA BA
BZHIN GDAMS NGAG SBYIN PA NI, TSUL KHRIMS KYIS NI ZHI BA 'DOD
RNAMS 'PHAGS PAR 'GYUR, ,ZHES BYA BA NAS, DE LA DGE BA'I RTZA BA
MTHU CHEN 'PHEL GYUR TE, ,

SPRIN MED 'OD GSAL ZLA DKYIL YAR GYI NGO BZHIN NO, ,ZHES BYA BA
YAN CHAD KYIS SO, ,DE'I RJES LA GDAMS NGAG BZUNG BA DANG LDAN PAS
KHONG DU CHUD PA'I RIM PA CI 'DRA BAR BYA BA NI, BYANG CHUB SEMS
DPA'I SBYIN PAS YI DVAGS 'GRO BA GCOD, ,CES BYA BA NAS, SANGS
RGYAS RGYUD DANG CHOS KYI

RGYUD KYANG YONGS SU 'DZIN, ,DE BZHIN DGE 'DUN RGYUD DANG CHOS
KUN YONGS SU 'DZIN, ,ZHES BYA BA YAN CHAD KYIS SO, ,DE'I RJES LA
CHOS KYI RNAM GRANGS 'DI'I MING DON DANG LDAN PA RTOGS PA MNGON
DU 'GRO BAS YUN RING DU GNAS PAR BYA BA'I PHYIR RJES SU GTAD PA
NI YONGS SU RDZOGS PA'I TSIGS SU

BCAD PA GCIG GSUNGS TE BSDUS PA'I DON YIN NO, ,DE LTA YIN MOD KYI
RTOGS SLA BA NYID KYIS DON LHAG MA BZHI PO MA GSUNGS PAR SHES RAB
KYI PHA ROL TU PHYIN PA MNGON PAR RTOGS PA BRGYAD DU BSTAN TE, DE
SKAD DU YANG, RNAM KUN MKHYEN NYID LAM SHES NYID, ,DE NAS THAMS
CAD SHES PA NYID, ,

@4A *, ,RNAM KUN MNGON RDZOGS RTOGS PA DANG, ,RTZE MOR PHYIN DANG
MTHAR GYIS PA, ,SKAD CIG GCIG MNGON RDZOGS BYANG CHUB, ,CHOS KYI
SKU DANG DE RNAMS BRGYAD, ,CES GSUNGS PA YIN NO, ,DA NI TSIG GI
DON LA SOGS PA BSHAD PAS MDO'I DON BRJOD PAR BYA STE, DE NAS ZHES
BYA BA

LA SOGS PA LA, DE NAS KYI SGRA NI RGYAS PAR BSTAN PA'I DE MA THAG
TU'AM, MAN NGAG MDOR BSDUS NAS BSTAN PA'I SKABS YIN NO, ,YANG GI
SGRA NI TSIG GI RGYAN NO, ,NGES PA'I TSIG TU NA NYON MONGS PA LA
SOGS PA BCOM PAS YANG NA BCOM LDAN 'DAS YIN PAR BSTAN PA'AM,
DBANG PHYUG LA SOGS

PA DANG LDAN PAS SO, ,NYAN THOS LA SOGS PAS BSTAN PA'I GDUL BYA
MI SRID PAS BCOM LDAN 'DAS NYID KYIS BSTAN TO, ,ZHES BYA BAR
'BREL TO, ,CI'I PHYIR ZHE NA, 'KHOR BZHI PO ZHES BYA BA LA SOGS
PA LA DE DAG GIS SNGAR GZHUNG RGYAS PA MNYAN PAS SBYANGS PA'I
PHYIR GANG ZHIG BSDUS NAS NYAN DU RUNG BA DE

RNAMS KYI DBANG DU MDZAD DO, ,DE DAG CES BYA BA'I TSIG GIS NI MA
NING LA SOGS PA NYON MONGS PA SHAS CHE BA'I PHYIR RAM CHOS NYID
RTOGS PA'I SKAL BA DANG MI LDAN PAS 'KHOR MA YIN PA NYID PHYIR
YUL LA NYES PAR SPYOD PA'I 'DOD CHAGS DANG BRAL BA DANG, BRAL BA
MA YIN PA'I SKYES PA DANG BUD MED DAG LA

SRID PA'I PHYIR DGE SLONG DAN, DGE SLONG MA DANG, DGE BSNYEN
DANG, DGE BSNYEN MA RNAMS BDAG NYID LA PHAN PA DANG RTAG PA'I
'KHOR RNAMS BSDUS NAS 'KHOR BZHI PO NYE BAR BZUNG STE, DE NAS
'PHAGS PA RAB 'BYOR LA SOGS PA DGE SLONG SLOB PA DANG, MI SLOB PA
DANG, DE BZHIN DU SKYE DGU'I

BDAG MO LA SOGS PA DGE SLONG MA RNAMS DANG, GZUGS CAN SNYING PO
LA SOGS PA'I SLOB PA'I DGE BSNYEN RNAMS DANG, DE BZHIN DU DGE
BSNYEN MA SA GA LA SOGS PA GTZO BOR GYUR PA RNAMS SMOS TE, GLENG
GZHI'I LE'UR BSTAN PA BZHIN NO, ,SHIN TU KHYAD PAR CAN GYI CHOS
RTOGS PA DANG

'BREL PAS DE DAG GI MTSAN NYID DANG BRAL BA'I PHYIR DGE SLONG LA
SOGS PAS KYANG MA BSDUS LA, SEMS CAN GYI DON BYED PAS GZHAN GYI
DBANG DU GYUR PA'I PHYIR MI BRTAN PA'I 'KHOR YIN PAS 'DIR BYANG
CHUB SEMS DPA' MA SMOS SO, ,YANG DAG PAR DGA' BAR MDZAD PA'I
PHYIR ZHES BYA BA PHYIN CI

@4B MA LOG PA'I BRTZON 'GRUS DANG LDAN PA'I PHYIR MNGON PAR RTOGS
PA'I RIM PA BSDUS PA 'DOD PAS THOS PA LA SOGS PA'I SHES PA SKYED
PA KHONG DU CHUD PAS YANG DAG PAR ZHUGS PA LA RJES SU MTHUN PAR
BSTAN PA NYID KYIS DE LTA BU'I YON TAN LA MNGON PAR DGA' BA DANG
SPRO BA SPEL BA'I PHYIR RO, ,DE BZHIN DU 'DIR DON

'DI NYID 'DZIN PAR 'GYUR RO, ,GZHAN DU NA RIGS PA DANG MI LDAN
PAS DOR BAR BYA BAR 'GYUR RO, ,YANG NA YANG DAG PAR DGA' BAR
MDZAD PA'I PHYIR ZHES BYA BA NI RANG NYID NGAG LA DBANG BAR BSTAN
PAS BDAG NYID LA GUS PA BSKYED PA'I PHYIR BSDUS NAS BSTAN PAS
YANG DAG PAR DGA' BA'I PHYIR RO, ,CI'I PHYIR STON CE NA

SMRAS PA ZHES BYA BA LA SOGS PA SMOS TE, YANG ZHES BYA BA NI
RGYAS PAR BSTAN PA LA LTOS NAS YANG 'DI DE MA THAG TU BSTAN TE,
SHES RAB KYI PHA ROL TU PHYIN PA ZHES GSUNGS PA LA, THOS PA'I
SHES RAB LA SOGS PA BSKYED NAS RNAM PA THAMS CAD MKHYEN PA NYID
THUGS SU CHUD PAS GSAL BA'I RAB KYI

MTHAR THUG PAR PHYIN PA STE, PHA ROL NI DE KHO NA NYID KYI RANG
BZHIN GYI PHA ROL LO, ,SHES RAB NI CHOS RAB TU RNAM PAR 'BYED
PA'I MTSAN NYID KYI PHA ROL TU PHYIN PA'O, ,SHES RAB KYI PHA ROL
TU PHYIN PA'I GTZO BO NI, SANGS RGYAS BCOM LDAN 'DAS TE SGYU MA
LTA BU'I RANG BZHIN NO, ,'DI ZHES BYA BA NI RAB TU DBYE BA

BSTAN PA'O, ,DANG PO SBYOR BA LA SOGS PA MTSAN NYID KYI LAM STE,
'BRAS BU DE'I DON DU SBYOR BA NYID KYI GTZO BO MA YIN PA'I SHES
RAB KYI PHA ROL TU PHYIN PA'O, ,DE DANG 'DI STE GSAL BAR BYED
PA'I KUN RDZOB LA GZHAN PA'I DBANG GIS 'JUG PA GANG GIS 'JUG PA
GANG YIN PA RAB TU PHYE NA BSTAN PA'I GZHUNG STE, DE YANG STONG

PHRAG BRGYA PA LA SOGS PA DE LA SBYOR BAS NA DE GNYIS NI BRTAG
PA'I SHES RAB KYI PHA ROL TU PHYIN PA'O, ,'DI ZHES BYA BA NI MA
LUS PA SHIN TU PHYE STE BSTAN PA'O, ,DE LTA BAS NA JI SKAD BSTAN
PA'I DON STON PAR BYED PA'I GZHUNG GIS RANG BZHIN DE NYID BSDUS
NAS NYE BAR BSTAN PA GSAL BAR BYED PA NI STON

CING NGO, ,DE'I TSE NI DER DON MDOR BSDUS NAS BSTAN PA NYAN PAR
RUNG BA'I 'KHOR BA'I 'DUS PA DE'I TSE'O, ,TSIGS SU BCAD PA 'DI
ZHES BYA BA LA SOGS PA LA, DGA' DANG GUS DANG ZHES BYA BA LA SOGS
PA MJUG THOGS SU 'CHAD PAR 'GYUR BA NI TSIGS SU BCAD PA 'DI'O,
,TSIGS SU

@5A *, ,BCAD PA NI KHYAD PAR CAN GYI SDEB SBYOR GYI MTSAN NYID
DANG LDAN PA'O, ,BCOM LDAN 'DAS KYI BYIN GYI BRLABS KYIS GDUL BYA
RNAMS LA BKA' STZAL PA DE BZHIN DU SNANG BA'I PHYIR RO, ,DE LTAR
'BREL PA BSTAN NAS RNAM PA THAMS CAD

MKHYEN PA NYID THOB PAR 'DOD PAS, THOG MAR BYANG CHUB KYI SEMS
STONG PA NYID DANG, SNYING RJE'I SNYING PO CAN BSKYED PAR BYA BA
YIN PAS DE BSHAD PAR 'DOD NAS DGA' DANG ZHES BYA BA LA SOGS PA
GSUNGS PA LA, DGA' BA NI MNGON PAR 'DOD PA'O, ,GUS PA NI MNGON

PAR YID CHES PA'O, ,DAD PA NI GUS PA'I BYE BRAG GO, ,MCHOG NI
THAMS CAD KYI MCHOG GO, ,NYE BAR GZHAG STE NI NYE BAR BLO LA
GZHAG PA'O, ,'DI SKAD DU NUS PA NYID DANG, ,YOD PA NYID DANG, YON
TAN DANG LDAN PA'I CHOS YUM GYI BYE BRAG THAMS CAD BSHAD DE, RIM
PA JI LTA BA BZHIN DU MNGON PAR 'DOD PA DANG,

MNGON PAR YID CHES PA DANG RAB TU DANG BA STE, DAD PA'I BYE BRAG
RNAM PA GSUM MO, ,THAMS CAD MCHOG TU BSKYED PAS MNYAN PAR BYA
STE, GZHAN DU NA DON MED PAR 'GYUR TE, DAD PA NI CHOS THAMS CAD
KYI SNGON DU 'GRO BA'I PHYIR RO ZHES BSTAN PA YIN NO, ,BLANG BAR
BYA BA BSTAN NAS

DE BZHIN DU DOR BAR BYA BA BSTAN PA'I PHYIR SGRIB PA ZHES BYA BA
LA SOGS PA SMOS TE, GSAL BA NI SPANGS PA STE, CI ZHIG SPANGS SHE
NA, SGRIB PA DANG NYON MONGS PA'I DRI MA RNAMS SO, ,DE LA SGRIB
PA NI SHES BYA LA MNGON PAR ZHEN PA DANG, 'DOD CHAGS LA SOGS
PA'O, ,YANG DAG PA'I

DON RTOGS PA DANG 'GAL BA'I PHYIR SGRIB PA'O, ,DE DAG NYID LUS
DANG NGAG DANG YID NYON MONGS PAR BYED PAS NA NYON MONGS PA'O,
,DE YANG GNYEN PO GOMS PAR BYAS PAS BSAL BAR NUS PA'I PHYIR DRI
MA'O, ,DE BSAL ZHES BYA BAR 'BREL TE, DE LTAR BSTAN PAR 'GYUR RO,
,DNGOS PO LA

MNGON PAR ZHEN PA DANG, 'DOD CHAGS LA ZHEN PA MED PAR DE NYID LA
GZHOL BA'I SEMS KYIS MNYAN PAR BYA STE, GZHAN DU NA DON RTOGS PAR
MI 'GYUR BA'I PHYIR RO, ,MI MTHUN PA'I PHYOGS DANG GNYEN PO'I
PHYOGS 'DI SPANG BA DANG BYA BA YANG CI ZHIG MNYAN PAR BYA ZHE
NA, ZHI BA MNYAN PAR

@5B GYIS ZHES BYA BA SMOS TE, MNGON PAR MTHONG BA'I CHOS THOB
PA'I BSAM PAS MI BYA'O, ,THAR PA'I BSAM PA MYA NGAN LAS 'DAS PA'I
RGYU MTHUN PA LA LUS DANG NGAG DANG YID MNGON DU PHYOGS PA RGYUR
GYUR PA NI ZHI BA'O, ,MNYAN PAR GYIS NI THOS PA'I SHES RAB BO,
,RJES KYI YID KYI RNAM

PAR SHES PAS SHES RAB KYI PHA ROL TU PHYIN PA KHONG DU CHUD PAR
BYA'O ZHES BYA BAR 'BREL TO, ,'DIR DE NI NYE BAR MTSON PA STE,
BSAM PA DANG BSGOM PA ZHES BYA BA YANG GZUNG BAR BYA'O, ,JI LTAR
DE 'BREL ZHE NA, 'GRO DON MNGON ZHUGS ZHES BYA BA LA SOGS PA
GSUNGS TE, 'GRO BA SEMS

CAN MA LUS PA RNAMS KYI DON SKAL BA JI LTA BA BZHIN DU MNGON PAR
MTHO BA DANG, NGES PAR LEGS PA'I CHOS THOB PAR BYA BA'I PHYIR
DE'I DON LA PHYOGS PA NI ZHUGS PA STE, SEMS BSKYED PA LA SOGS
PA'I RIM PAS ZHUGS PA YIN TE, 'DIS NI SEMS DPA' CHEN PO'I SGRA'I
DON BSTAN TO, ,DES PA

NI CHOS KYI DBYINGS KHYAD PAR DU 'PHAGS PA DANG, DMIGS PA MED
PA'I THUGS RJE'I BDAG NYID DE, SANGS RGYAS NYID LA DGA' BA'O,
,'DIS NI BYANG CHUB SEMS DPA'I SGRA'I DON BSTAN PA'O, ,DES NA 'DI
SKAD DU BYANG CHUB SEMS DPA' SEMS DPA' CHEN POS GZUGS BRNYAN
SPANGS NAS SHES

RAB KYI PHA ROL TU PHYIN PA DANG 'BREL TE MNYAN PAR BYA BA KHO
NA'O ZHES NGES PAR GZUNG GI DE DAG KHO NA ZHES BYA BA MA YIN TE,
BYANG CHUB RNAM PA GSUM KA DE MED NA MI 'BYUNG BAS DBANG DU BYAS
PA'I PHYIR RO ZHES BYA BA BSTAN PAR 'GYUR RO, ,SHES RAB KYI PHA
ROL TU PHYIN PA SPYI'I SGRAR GSUNGS MOD KYI,

'ON KYANG BRDA LA SOGS PA'I STOBS KYI KHYAD PAR GYIS DON YIN PAR
RTOGS TE, SHES RAB KYI PHA ROL TU PHYIN PA NI BYANG CHUB KYI SEMS
KYI RANG BZHIN GYI DON TE, CHOS THAMS CAD KYI RNAM PAR BSDUS PA
YIN PA'I PHYIR RO ZHES BYA BA'I DON TO, ,DES NI 'DI SKAD DU
SNYING RJE CHEN PO'I SA BON

RAB TU SAD PA LAS BYANG CHUB SEMS DPA'I SDOM PA BLANG BA LA SOGS
PA DANG, STONG PA NYID DANG SNYING RJE'I SNYING PO CAN GYI BYANG
CHUB KYI SEMS BSKYED DE, YANG DAG PAR RDZOGS PA'I SANGS RGYAS
THOB NAS SKAL PA JI LTA BA BZHIN DU GZHAN GYI DON BYA'O ZHES SMON
LAM BTAB NAS SGRUB PA PHUN SUM

@6A *, ,TSOGS PA BYA'O ZHES GZHAN GYI DON LA DMIGS PA RGYU DANG
BCAS PA'I 'BRAS BU YANG DAG PAR RDZOGS PA'I BYANG CHUB RTOGS PAR
'DOD PA'I MTSAN NYID SMON PA DANG 'JUG PA'I RANG BZHIN GYI SEMS
BSKYED PA TSOGS KYI LAM NAS BRTZAMS TE, SA'I RIM PAS SANGS RGYAS

KYI SA KUN TU 'OD KYI BAR DU GANG GIS RTOGS PA DE DAG GI BDAG
NYID NI SHES RAB KYI PHA ROL TU PHYIN PA STE, SGYU MA LTA BU'I
THOS PA LA SOGS PA'I SHES PA BSKYED CING BSGRUB PAR BYA'O, ,ZHES
DON GYIS BSTAN PAR 'GYUR RO, ,LAM SHES PA LA SOGS PA MA BSGRUBS
PAR RNAM PA THAMS CAD MKHYEN PA

NYID KYI BDAG NYID SEMS BSKYED PA RGYAL BA'I SRAS RNAMS KYIS MI
'GRUB PA MA YIN NAM, DE BAS NA DE DAG DANG JI LTAR 'BREL PAR
'GYUR ZHES ZER NA, GANG LA DPA' RNAMS SPYOD PA ZHES BYA BA GSUNGS
TE, GANG LA NI SHES RAB KYI PHA ROL TU PHYIN PA LA'O, ,MI MTHUN
PA'I PHYOGS KYI CHOS THAMS

CAD LAS RGYAL ZHING NYAMS PAR MI NUS PA YOD PA NI BYANG CHUB SEMS
DPA' STE DPA' BA'O, ,CHOS MA LUS PA LA GOMS PA DANG LDAN PAS
ZHUGS PA DE LTA BU NI SEMS BSKYED PA'I RANG GI NGO BO STE SHES
RAB KYI PHA ROL TU PHYIN PA YIN NO ZHES BYA BA'I DON TO, ,DE LTA
BAS NA 'DI SKAD DU JI SKAD BSHAD PA'I

SEMS BSKYED PA LA MA GTOGS PA'I CHOS GZHAN MED DE, GDAMS NGAG LA
SOGS PA YANG KHYAD PAR GYI DON BSTAN PA'I PHYIR SEMS BSKYED PA'I
RAB TU DBYE BA KHO NA YIN NO, ,DE BAS NA DE'I RANG BZHIN RNAM PA
THAMS CAD MKHYEN PA NYID NI BYANG CHUB SEMS DPA' THOB PAR BYA BA
MA LUS PA'I CHOS

BSDUS NAS DANG POR BSTAN PAR 'GYUR RO, ,DE LTA YIN NA CI'I PHYIR
STONG PHRAG BRGYA PA LAS BYANG CHUB SEMS DPA'I LAM SHES PA LA
SOGS PA THA DAD PAR BSTAN CES ZER NA SMRAS PA GANG GI PHYIR RNAM
PA THAMS CAD MKHYEN PA NYID NI SANGS RGYAS KYI YIN TE, RGYU DANG
BCAS PA'I 'BRAS BU THOB PA LA

LTOS NAS BSTAN PA'I PHYIR GSUNGS LA, TSOGS KYI BSGRUB PAR RAB TU
DGA' BA LA SOGS PA SA'I TSOGS 'DUS MOD KYI, 'ON KYANG MTHONG BA'I
LAM LA SOGS PA RGYAL BA'I SRAS RNAMS LA MA MA YIN NO ZHES DOGS PA
BSAL BA'I PHYIR GSAL BAR BSHAD PA DANG DON RAB TU PHYE BA

@6B YIN NO, ,DE PAS NA DE NYID LAS LAM SHES PA THA DAD PAR BKOL
NAS RAB TU DGA' BA LA SOGS PA SA BDUN PA LA ZHUGS PA'I RAB THA
DAD PAR LOGS SHIG TU LAM SHES PAR GZHAG GO, ,DE LTA BAS NA LAM
SHES PA LA NI LAM THAMS CAD SHES PAR BYA DGOS PAS NYAN THOS LA

SOGS PA'I LAM STON MOD KYI, 'ON KYANG BYANG CHUB SEMS DPA'I LAM
BSTAN PAS LDOG PA'I SGO NAS YANG 'PHANGS PA'I MI RTAG PA LA SOGS
PA'I MTSAN NYID KYI LAM NYAN THOS LA SOGS PA'I LAM YIN NA SNYOM
DU DOGS PA BSAL BA'I PHYIR DANG, RAB TU SPROS PAS BDE

BLAG TU RTOGS PAR BYA BA'I PHYIR YANG DE NYID LAS LOGS SHIG TU
THAMS CAD SHES PA NYID THA DAD PAR SA BDUN PAR GZHAG STE, LAM
LTAR SNANG BA LA SOGS PA'I SKYON RNAMS SPANGS TE KUN RDZOB KYI
BDEN PA TZAM LA GZHAG GO, ,GZHAN DU NA DE DAG LA RTOGS PA SKYE
BAR MI RIGS SO, ,DE'I

RJES THOGS LA RNAM PA DANG, LAM DANG, DNGOS PO'I SHES PA'I RNAM
PA THAMS CAD BSDUS NAS DBANG DU BYA BA'I PHYIR YANG DANG YANG DU
MNGON DU BYED PA RNAM PA THAMS CAD MKHYEN PA NYID DANG, LAM SHES
PA LA SOGS PA'I RANG BZHIN KHYAD PAR GYI LAM STOBS CAN SA BRGYAD
PA MI G-YO BA DE'I DBYE

BA RTOGS PAR BYA BA'I PHYIR RNAM PA KUN MNGON PAR RDZOGS PA RTOGS
PA BSTAN TO, ,DE'I RJES LA GNYEN PO'I TSOGS DANG, NGES PAR 'BYUNG
BA'I SGRUB PA'I RAB TU DBYE BA RTOGS PAR BYA BA'I PHYIR GSAL BA
RAB KYI MTHAR THUG PAR 'GRO BA KHYAD PAR GYI LAM DE NYID YID LA
BYED PA NI LEGS PA'I BLO

GROS LA SOGS PAS GNYIS NI RTZE MO'I MNGON PAR RTOGS PA BSTAN TO,
,DE'I RJES THOGS LA SA BCU PA'I BAR CHAD MED PA'I TING NGE 'DZIN
GYI GNAS SKABS SU SO SO DANG BSDUS PA BSGOM PA'I DON GYI GO RIMS
BSTAN PAR BYA BA'I PHYIR RIM PA BZHIN BYA STE, DE NYID BSGOM PA
NI MTHAR GYIS

PA'I MNGON PAR RTOGS PA'I MTHAR PHYIN PA'O, ,DE NAS GO RIMS BZHIN
DU BSGOM PA'I CHOS RNAMS SHIN TU GOMS PAR BYAS PAS SKAD CIG GCIG
LA DE NYID KYI GNAS SKABS RTOGS PA DE NYID SKAD CIG GCIG LA MNGON
PAR BYANG CHUB PA RDZOGS PA YIN NO, ,DE'I RJES LA RNAM PA THAMS
CAD

@7A *, ,MNGON DU BYED PA CHED DU BYA BA GSUM MNGON SUM DU BYAS
NAS RTOGS PA DE NYID NI SANGS RGYAS KYI SA KUN TU 'OD LA CHOS KYI
SKUR MNGON PAR BYANG CHUB PA MTHAR PHYIN PA YIN NO, ,DE LTA BAS
NA SEMS BSKYED PA SGYU MA LTA BU'I RANG BZHIN NYID KYIS RNAM PA
THAMS CAD MKHYEN PA DANG,

MNGON PAR RTOGS PA BRGYAD BSDUS TE, DE LTAR LUNG LAS NGES PA YIN
NO, ,RIGS PA LAS KYANG RTOGS PAR BYA STE, 'DI LTAR GANG YOD PAR
DMIGS PA'I MTSAN NYID DU GYUR PA DE NI YOD PA'I THA SNYAD KYI YUL
YIN TE, DPER NA SHES PA'I NGO BO BZHIN NO, ,SNGON PO LA SOGS PA
YANG YOD

PAR DMIGS PA'I MTSAN NYID DU GYUR PA'I PHYIR ZHES BYA BA NI RANG
BZHIN GYI GTAN TSIGS SO, ,BA LANG RDZI'I SKYE BO YAN CHAD KYIS
NYAMS SU MYONG BAR GRUB PA'I PHYIR MA GRUB PA YANG MA YIN NO,
,MTHUN PA'I PHYOGS LA YOD PAS 'GAL BA YANG MA YIN NO, ,DE LTA
BU'I DON KYANG 'GEGS NA NI YOD

PA'I THA SNYAD THAMS CAD RGYUN 'CHAD PAR 'GYUR RO ZHES BYA BAS
BZLOG NA GNOD PA CAN GYI TSAD MA YOD PAS MA NGES PA'I GTAN TSIGS
KYANG MA YIN NO, ,DE BAS NA PHYI'I DON YOD PAR 'GRUB BO ZHES ZER
NA MA YIN TE, GANG GI PHYIR GANG ZHIG RIG PA NA GANG RIG PA'I
THABS MED PA DE NI RIG

PA MA YIN TE, SNGON PO RIG PA NA SER PO MI RIG PA BZHIN NO, ,YANG
SHES PA'I BDAG NYID RIG PAR GYUR PA NA MNGON PAR 'DOD PA'I PHYI'I
DON RIG PA'I THABS MED PA'I PHYIR ZHES BYA BA NI KHYAB PAR BYED
PA MI DMIGS PA'O, ,GANG GI PHYIR NYE BA'I RGYU MTSAN MED PAS NA
RNAM PA MED PAS

KYANG MA YIN NO, ,SHIN TU THAL CHES PA'I PHYIR GZHAN GYI RNAM PAS
KYANG MA YIN NO, ,MED NA MI 'BYUNG BA MED PAS 'KHRUL PA SRID PA'I
PHYIR RNAM PA DANG BCAS PAS KYANG MA YIN NO, ,PHYOGS GZHAN YANG
MI SRID PAS SHES PA GZHAN MED PAS NA DON RIG PA'I THABS MED PA'I
PHYIR MA GRUB PA

MA YIN NO, ,MTHUN PA'I PHYOGS LA YOD PAS 'GAL BA YANG MA YIN NO,
,RIG PA'I THABS MED PA YANG RIG NA NI THAMS CAD KYANG RIG PAR
THAL BAR 'GYUR RO ZHES BYA BAS BZLOG NA GNOD PA CAN GYI TSAD MA
YOD PAS MA NGES PA YANG MA YIN NO, ,DE LTA BAS SNGAR GTAN TSIGS

@7B DMIGS PA'I MTSAN NYID DU GYUR PA'I PHYIR ZHES BYA BA MA GRUB
PA MA YIN NO, ,BSGRUB PAR BYA BA LAS BZLOG PAR GRUB PAS 'GAL BA
YIN TE, RNAM PAR SHES PA DE NYID MA RIG PA'I STOBS KYIS SNGON PO
LA SOGS PA'I RNAM PAR RIG PA YIN NO, ,SHES PA TZAM GYIS NGO BOR
'DUS PAS GNYIS

MED PA NYID DU 'GRUB PO ZHES ZER NA, DE LTA MOD KYI 'ON KYANG DER
SNANG BA LAS THA DAD PAR GRUB PA'I MTHA' LA SOGS PA LA BRTEN TE
DE KHO NA NYID LA SOGS PA'I CHOS GZHAN YONGS SU RTOG GAM, 'ON TE
MA YIN PAR RTOG GRANG NA, GAL TE PHYOGS DANG PO YIN NA NI GANG
ZHIG PHYIN CI MA LOG PA'I RNAM PAR

SHES PA DE NI SGRO BTAGS PA'I CHOS GZHAN 'DZIN PA MA YIN TE, 'GA'
ZHIG NOR BU'I GZUGS LA SOGS PA LA MA 'KHRUL BA'I SHES PA BZHIN
NO, ,SHES PA 'DI YANG PHYIN CI MA LOG PA YIN PA'I PHYIR ZHES BYA
BA NI KHYAB PAR BYED PA 'GAL BA DMIGS PA YIN NO, ,SGRO BTAGS PA
MA LUS PAS DBEN

PA RTOG PA DANG BRAL BA'I SEMS DANG SEMS LAS BYUNG BA THAMS CAD
BDAG NYID LA YOD PA TZAM DU NYAMS SU MYONG BAS MA GRUB BA MA YIN
NO, ,MTHUN PA'I PHYOGS LA YOD PA'I PHYIR 'GAL BA YANG MA YIN NO,
,SGRO BTAGS PA'I CHOS 'DZIN PA'I PHYIR RANG GI NGO BO RIG PAR MI
'GYUR RO ZHES BYA BAS BZLOG

NA GNOD PA CAN GYI TSAD MA YOD PAS GTAN TSIGS MA NGES PA YANG MA
YIN NO, ,PHYOGS GNYIS PA KHAS LEN NA DE'I TSE SNANG BA'I DON LA
BSNYON RTOL BYA BAR MI NUS PA SGRO BTAGS PA'I CHOS KYI DBEN PA
DON TZAM RTOGS PA 'DI NYID SGYU MA NYID DU SHES SO ZHES BYA BA NI
MING TZAM LA RTZOD PAS 'DI NI GYI NA'O, ,

GNYIS SU MED PA'AM GNYIS ZHES PA DE NYID SGYU MA LTA BU YIN PA'I
PHYIR SNYING PO MED DE, DON 'DI SGRUB PAR BYED PA'I TSAD MA MED
PA'I PHYIR RO, ,DE LTAR SEMS BSKYED PA TZAM GYI BDAG NYID SHES
RAB KYI PHA ROL TU PHYIN PA SGYU MA'I RANG BZHIN DU LUNG DANG RIG
PA MDOR BSDUS PAS BSGRUB PA NI BYANG CHUB

SEMS DPA' SEMS DPA' CHEN PO RNAMS KYI THUN MONG MA YIN PA'I LAM
MA YIN NO, ,GANG DE LTA YIN NA JI LTAR CHOS 'DI NYID RTOGS PA
DANG MI LDAN PAS STONG PHRAG BRGYA PA LA SOGS PAR 'PHAGS PA RAB
'BYOR LA SOGS PAS MNGON PAR RTOGS PA BRGYAD STON PA LA DBANG BYED
CES ZER NA, DE BZHIN

@8A *, ,GSHEGS PA'I MTHU NYID YIN PAR DPE SNGON DU 'GRO BAS LAN
DU, 'DZAM BU'I GLING 'DIR ZHES BYA BA LA SOGS PA GSUNGS PA LA,
'DI NAS BYANG DU RI NAG PO, ,DGU 'DAS GANGS RI'O DE NAS NI,
,SPROS NGAD LDAN PA'I TSU ROL NA, ,CHU ZHENG LNGA BCU YOD PA'I
MTSO, ,

ZHES BYA BAS BSTAN TE, MA DROS PA'I MTSO LAS SHAR NAS NI GANG
G'A'O, ,LHO NAS NI PAKshU'O, ,NUB NAS NI SIN DHU'O, ,BYANG NAS NI
SI TA STE, DE'I MTHUS MNGON SUM DANG BRGYUD PAS 'DUS PA'I PHYIR
CHU KLUNG JI SNYED CIG CES BYA BA GSUNGS TE, 'DI LTAR CHU KLUNG
JI SNYED KYI RGYUN 'DZAM BU'I GLING 'DIR 'BAB

STE, MTSO'I MTHA' MA NA 'DZAM BU'I SHING GNAS PAS NYE BAR MTSON
PA RGYA MTSO CHEN PO'I CHU'I NANG NA GNAS PA'I NGOS KYI CHA SOG
KA'I NGOS GSUM LA NI STONG PHRAG GNYIS GNYIS, GCIG LA DPAG TSAD
PHYED DANG BZHI BCAS PA NI CHU ZHENG GI TSAD DE, DE THAMS CAD NI
CHOS MNGON PA GCIG LAS BSTAN

TO, ,MNGON PA GZHAN DANG GZHAN LAS NI GZHAN TE TSAD MI MTHUN PAR
BSTAN TO, ,'DZAM BU'I GLING LA SOGS PA'I SNOD GZHAG PA THEG PA
CHEN PO'I MDO LAS RNAM PAR GZHAG PA'I TSAD SHIN TU MI 'DRA STE,
'DIR ZHES BYA BA'I DON TO, ,DE LTAR NA JI LTAR GZHAN DANG GZHAN
MI 'GAL ZHE NA,

SMRAS PA GANG GI PHYIR PHYI'I DNGOS PO YONGS SU MA GRUB PAS KUN
RDZOB KYI SO SOR SNANG BA LA GLING RNAM PAR BZHAG STE, JI LTA JI
LTAR SO SOR SNANG BA DE LTA DE LTAR RNAM PAR BZHAG STE 'GAL BA
MED DO, ,CHU KLUNG GI BYA BA JI LTA BU CAN YIN PA NI ME TOG 'BRAS
LDAN ZHES BYA BA LA SOGS PA GSUNGS

TE, ME TOG DANG 'BRAS BU DANG LDAN PA DAG NI AA MRA LA SOGS PA'I
SHING NGO, ,'BRAS BU SMIN NAS SKAM PA'I PHYIR SMAN NI SHING LA
SOGS PA'O, ,'BRAS BU 'BA' ZHIG 'BYUNG BA'I PHYIR NAGS MA STE, AU
DUM B'A RA LA SOGS PA'O, ,DE DAG SKYED BYED NI GSO BAR BYED PA
DANG, 'PHEL

BAR BYED PA ZHES BYA BA'I BAR DU'O, ,GANG GI MTHUS 'BAB CE NA,
KLU DBANG LA SOGS PA GSUNGS TE, KLU NI SBRUL GYI TSOGS SO, ,DBANG
PO NI BDAG PO STE, KLU'I RJE BO DE NYID NOR RGYAS LA SOGS PA DE
RNAMS NI BDAG PO'I GTZO BO STE, GZHAN NI MA YIN NO, ,RTEN NI YAN

@8B LAG BRGYAD DANG LDAN PAR 'BYUNG BAS TSA BA 'JOMS PAS NA MA
DROS PA STE, BDAG NYID KYI KHYIM YIN NO, ,DE'I MTHU NI NUS PA'O,
,DPAL DANG LDAN TE, KLUNG RNAMS KYI NANG NA SHIN TU PHUL DU BYUNG
BA YIN TE, BYE TSAN GYI 'JIGS PA LA SOGS PA LAS 'DAS TE RANG
DBANG THOB PAS NA BDAG PO

STE, MA DROS PA ZHES BYA BA'I DON TO, ,DPE BSTAN NAS DON NI RGYAL
BA'I ZHES BYA BA LA SOGS PA GSUNGS TE, DE BZHIN DU RGYAL BA'I
NYAN THOS PA DAG MDO DANG DBYANGS KYIS BSNYAD PA LA SOGS PA'I
MTSAN NYID JI SNYED KYI CHOS MNGON SUM DANG, RJES SU DPAG PA
DANG, LUNG GI TSAD

MA DANG LDAN PA NYID NI RIG PA DAG DANG LDAN PA STE THOS PA DANG,
BSAM PA DANG BSGOM PA'I SHES RAB BSKYED PA'I PHYIR RIM PA JI LTA
BA BZHIN DU STON PAR BYED PA DANG, 'CHAD PAR BYED PA DANG, RJOD
PAR BYED PA ZHES TSIG RNAM PAR SBYAR BAR BYA'O, ,CI'I PHYIR ZHE
NA, MCHOG 'PHAGS ZHES BYA BA LA

SOGS PA GSUNGS TE, THAMS CAD KYI MCHOG NYID DO, ,BAG CHAGS DANG
BCAS PA'I SGRIB PA MA LUS PA SPANGS PAS MCHOG STE SANGS RGYAS
BCOM LDAN 'DAS SO, ,BDE BA BYED PA NI MI GNAS PA'I MYA NGAN LAS
'DAS PA STE, THEG PA CHEN POR NYAN THOS LA SOGS PA'I MYA NGAN LAS

'DAS PA DANG 'BREL PAR MI RIGS TE BKAG PA'I PHYIR MI GNAS PA'I
MYA NGAN LAS 'DAS PA YIN PA'I PHYIR DE NYID DE'I MDO SDE LA SOGS
PA'I CHOS BSTAN PAS GZHAN DANG GZHAN BRGYUD PAS GTZO BO YIN PA'I
PHYIR 'BRAS BU STE, THOS PA LA SOGS PA'I SHES RAB BSKYED NAS THOS
PAS NA DE'I RGYU

MTSAN YIN NO ZHES BYA BA'I BAR DU'O, ,NYAN THOS KYI RANG DBANG
GIS KYANG DON STE STON PA YIN NO ZHE NA, DE DAG KUN KYANG ZHES
BYA BA LA SOGS PA GSUNGS TE, KUN KYANG NI NYAN THOS KYI CHOS
BSTAN PA LA SOGS PA'O, ,PHYIN CI MA LOG PA'I CHOS NYID THUGS SU
CHUD PAS SAM, JI LTA BA NYID

STON PAR MDZAD PAS NA DE BZHIN GSHEGS PA STE DE'I BYIN GYIS
BRLABS NI 'JUG PA'I RGYU NYID YIN TE, SKYES BU'I BYED PA'I 'BRAS
BU YIN NO ZHES BYA BA'I BAR DU'O, ,NYAN THOS KYIS KYANG RANG GI
RTOGS PAS CHOS NYID MNGON DU BYAS PA MA YIN NAM, DE LTA BAS NA
RANG GI NUS PA NYID KYIS RANG GIS

@9A *, ,KYANG RANG GI THEG PA CI'I PHYIR STON PA LA SOGS PA MI
BYED DE, DE THAMS CAD DE BZHIN GSHEGS PA'I MTHU YIN PAR BRJOD CE
NA, CI'I PHYIR ZHES BYA BA LA SOGS PA GSUNGS TE, CI'I PHYIR ZHES
BYA BA LA SOGS PA GSUNGS TE, CI'I PHYIR ZHES BYA BA NI NANG GI
RGYUS NUS PA YIN PAR RTOGS ZHES BYA BA'I DON TO, ,

LAN DU RGYAL BAS ZHES BYA BA LA SOGS PA GSUNGS TE, GANG ZHIG SDIG
PA'I CHOS LAS RGYAL BA NI RGYAL BA STE BCOM LDAN 'DAS SO, ,CHOS
NI GANG ZAG LA BDAG MED PA'I BDAG NYID DO, ,TSUL NI NYAN THOS KYI
LUNG GI CHOS NYID DE, GANG BSTAN PA NI GSAL BAR BYAS PA'O, ,YANG
DAG

PA'I LAM DU ZHUGS PA NYID KYIS SHIN TU KHYAD PAR DU 'PHAGS PA'I
MIR GYUR PA NI MI MCHOG GO, ,DANG PO NYID LA DBANG BAR GYUR PA
ZHES BYA BA'I RIGS PAS RANG GI STON PA YIN PAR KHAS BLANGS PA'I
PHYIR SLOB MAR GYUR PAS SLOB MA STE 'PHAGS PA RAB 'BYOR LA SOGS
PA'O, ,DE LA MNGON

DU PHYOGS PAS THOS PA'I SHES RAB BSKYED PA NI BSLABS SHING NGO,
,YANG NA MI MCHOG NI DE BZHIN GSHEGS PA STE, DE'I SLOB MA YIN PAS
NA SLOB MAR GYUR PA'O, ,DES RANG GI RTOGS PA'I CHOS NYID MNGON
SUM DU BYAS SHING PHYIS BSLABS PAS JI BZHIN DU LUNG GI CHOS KYI
RANG BZHIN RTOGS

PA DANG MI 'GAL BAR SANGS RGYAS KYI MTHUS STON PAR BYED DO, ,DE
BAS NA DE BZHIN GSHEGS PA NYID KYI MTHU YIN GYI RANG GI MTHUS MA
YIN NO ZHES BYA BA'I DON TO, ,'DIS 'DI SKAD DU BSTAN PA YIN TE,
RTAG TU MNYAM PAR GZHAG PA'I THABS LA MKHAS PA DANG BRAL BAS DON
RTOGS PA'I YUL

GYIS CHOS KYANG RANG GI RTOGS PA DANG MI 'GAL BAR STON PAR MI NUS
NA, PHUL DU BYUNG BA NYID KYIS RTOGS PA'I DON GYI YUL BDE BAR
GSHEGS PA'I SRAS KYI LAM DU GYUR PA LTA CI SMOS, DE BAS NA SANGS
RGYAS KYI CHE BA'I BDAG NYID KYI MTHUS MNGON PAR RTOGS PA BRGYAD
STONG PA LA DBANG

BAR BSTAN PA YIN NO, ,DE SKAD DU, RANG GI RTOGS PA'I RJES 'BRANGS
NAS, ,CI ZHIG TZAM NI DPAG PAR NUS, ,THABS BYUNG DE RGYU LKOG
GYUR PAS, ,DE BSHAD PA NI DKA' BA YIN, ,ZHES GSUNGS PA'I RIGS PAS
NYAN THOS CHEN PO RNAMS KYIS DPYAD NAS KYANG BSTAN PAR MI NUS SO
ZHES BYA

@9B BA'O, ,ZHAL LA BYUNG BA BRJOD NAS, NGA NI DANG POR BYANG CHUB
TU SEMS BSKYED PA'I SKABS LA JI LTAR BAB PA'I BSLAB PAR BYA BA'I
GDAMS NGAG BSTAN PAR BZHED NAS GANG LA ZHES BYA BA LA SOGS PA
GSUNGS TE, RIGS PA'I STOBS KYIS GANG LAS SPYI DNGOS PO MA LUS PA
SGYU MA LTA BUR STONG PA

NYID DU GNAS PAS CHOS DANG GANG ZAG GI GNYEN PO'I RANG BZHIN GYIS
SHES RAB YANG DAG PAR BDAG MED PAR SHES PA'I MTSAN NYID KYI PHA
ROL TU PHYIN PA THAMS CAD KYI GTZO BO YIN PA'I PHYIR SHES RAB KYI
PHA ROL TU PHYIN PA'I MCHOG GO ,RNAM PA THAMS CAD DU GDAMS PA'I
NGO BO YONGS SU GCOD PA MI SRID PAS

DE LTAR NA MI DMIGS PA DANG SNYING RJE'I GZHAN GYI DBANG GIS
PHYIN CI MA LOG PA'I LAM STON CING 'DOMS PAR BYED PA BYANG CHUB
SEMS DPA'I SEMS CAN LA PHAN 'DOGS PA NYID KYI PHYIR BYANG CHUB
KYI SEMS NI BYANG CHUB SEMS DPAS BSKYED PA STE, BSKYED PA DE MI
DMIGS SO ZHES BYA BAR SBYAR RO, ,KYANG

GI SGRA NI RIM PA GZHAN DU SBYAR TE, SDUD PA'I DON YIN PA'I PHYIR
RO, ,GANG DE LTA YIN NA GDAMS NGAG MED PAS JI LTAR GDAMS SHE NA,
DE SKAD THOS NAS ZHES BYA BA LA SOGS PA GSUNGS TE, BYED PA PO
DANG LAS DANG, BYA BA MI DMIGS PAR BSTAN MA THAG TU THOS PA NA,
BYANG CHUB

SEMS DPAS, YANG DAG KUN RDZOB RNAMS KYI SKAS, ,MED PAR DON DAM
KHA CHEN GYI, ,STENG DU 'GRO BAR BYA BA NI, ,MKHAS LA RUNG BA MA
YIN NO, ,ZHES BYA BAR RTOGS PAR BYAS NAS KUN RDZOB KYI BDEN PA
MED PA MA YIN PAS MI 'JIGS PAR BSGRUBS NAS RMONGS PA MED PAR
BYA'O, ,DON

DAM PA'I BDEN PA LA YANG TSAD MAS GRUB PA'I PHYIR MI SKRAG STE,
SKRAG PA'I GNAS MED PAS SKRAG PA DANG BRAL BA'I BYANG CHUB SEMS
DPA' DE NI BDE GSHEGS SHES RAB SPYOD PA YIN TE, PHYIN CI MA LOG
PA'I BDEN PA GNYIS RTOGS PAS 'JIGS PA MED PA'I PHYIR RO, ,'DIS NI
STONG

PA NYID KYI SNYING PO CAN GYI SEMS BSKYED PA LA SOGS PAS YANG DAG
PAR THOB PA YONGS SU BSRUNG BA'I PHYIR DANG, MNGON PAR 'PHEL BAR
BYA BA'I PHYIR SKYED PAR BYED PA NI KHYAD PAR DU 'PHAGS PA'I GANG
ZAG GI BSLAB PA NI GDAMS NGAG YIN NO ZHES BSTAN PAR 'GYUR RO,
,GDAMS NGAG

@10A *, ,THOS PA'I LAS DANG PO PAS DAD PA LA SOGS PA'I CHOS GOMS
PAR BYAS NAS TSOGS KYI LAM THOB PA NGES PAR 'BYED PA'I CHA DANG
MTHUN PA'I DMIGS PA DANG, RNAM PA DANG, RGYU DANG, YONGS SU BZUNG
BAS KHYAD PAR DU 'PHAGS PA DANG, RNAM PAR RTOG PA BZHI DANG

LDAN PA CHUNG NGU DANG, 'BRING DANG, CHEN PO'I BYE BRAG GIS KHYAD
PAR DU 'PHAGS PA BRJOD PAR BYA'O, ,DE DAG LAS DANG POR 'JIG RTEN
LAS 'DAS PA'I YE SHES KYI ME'I SNGA RTAGS YIN PA'I PHYIR DRO BA
RTOGS PAS NA DRO BAR GYUR PA STE, DE'I DMIGS PA BSTAN PA'I PHYIR,
GZUGS MED CES

BYA BA LA SOGS PA GSUNGS TE, GZUGS SU RUNG BA NI GZUGS KYI MTSAN
NYID DO, ,NYAMS SU MYONG BA NI TSOR BA'I MTSAN NYID DO, ,MTSAN
MAR 'DZIN PA'I BDAG NYID YIN PAS NA 'DU SHES SO, ,SEMS MNGON PAR
'DU BYED PA'I RANG BZHIN NI SEMS PA STE, GTZO BO YIN PAS NYE BAR

MTSON PA YIN PA'I PHYIR TE, 'DU BYED GZHAN DAG KYANG GZUNG BAR
BYA'O, ,RNAM PAR SHES PA NI RTOGS PA'I MTSAN NYID DE, DE RNAMS
DMIGS PA MA YIN TE, DE KHO NA NYID DU ZHES BYA BA NI TSIG GI LHAG
MA'O, ,DE LTA BAS NA KUN RDZOB NYAMS SU MYONG BA'I DON BKAG NA
MNGON SUM

LA SOGS PA GNOD PAR 'GYUR BAS NA SNANG BA LAS GZHAN NI RIGS PAS
MA GRUB PA'I PHYIR MI RTAG PA LA SOGS PA'I KHYAD PAR GYI RANG
BZHIN LA SOGS PA DMIGS PA YIN PAR LDOG PAS BSTAN PAR 'GYUR RO,
,RNAM PA GANG ZHIG YIN ZHE NA, GNAS NI ZHES BYA BA LA SOGS PA
GSUNGS TE,

GNAS PA'I MNGON PAR ZHEN PA TE, RDUL TZAM YANG YOD PA MA YIN TE,
GZUGS LA SOGS PA RNAMS SKYE BA MED PA'I MNGON PAR ZHEN PA MED PA
NI RNAM PA YIN PAR BSTAN PAR 'GYUR RO, ,CI'I PHYIR DE'I RGYU YIN
ZHE NA, DE CHOS ZHES BYA BA LA SOGS PA GSUNGS TE, GANG GI

DMIGS PA DANG RNAM PAR GYUR PA GZUGS LA SOGS PA'I CHOS KUN GYI
MTSAN NYID DMIGS PA DANG BRAL BAS MI GNAS TE, MNGON PAR ZHEN PA
MED PA'I STOBS KYIS GNAS PA MED PAR DON LA SPYOD DE, NGES PAR
GNAS PA MED PAR SPYOD PA NI NGO BO'O, ,CHUNG NGU DANG 'BRING DANG
CHEN

@10B PO'I DBYE BA RTOGS PA NI BYANG CHUB THAMS CAD KYI RGYU NYID
DE, BYANG CHUB CIG STON PAR MI BYED PA'I PHYIR YONGS SU GZUNG BA
MED DO, ,THOB PA NI RGYU THOB NA 'BRAS BU THOB PAR 'GYUR BAR
DGONGS PA YIN NO, ,BDE GSHEGS NI NYON MONGS PA'I STOBS KYIS 'KHOR
BAR SLAR MI LDOG PA'O, ,NYAN

THOS DANG, RANG RGYAL DANG, BLA NA MED PA YANG DAG PAR RDZOGS
PA'I BYANG CHUB RNAMS LAS SKAL PA JI LTA BA BZHIN DU RUNG BA ZHIG
PHYIN CI MA LOG PAR RTOGS PA'I RGYU NYID DU BSTAN PAR GYUR PA YIN
NO, ,DA NI DRO BA'I RJES THOGS LA DGE BA'I RTZA BA G-YO BA'I RTZE
MO YIN PA'I PHYIR RTZE MOR GYUR PA

STE, DE'I DMIGS PA BSTAN PA'I PHYIR, JI LTAR ZHES BYA BA LA SOGS
PA GSUNGS TE, GZO SBYANGS ZHES BYA BA NI MU STEGS KYI BSTAN PA LA
RAB TU BYUNG BA'I PHYIR KUN TU RGYU STE, DES RANG GI BSTAN PA'I
RGYU MTSAN GYIS GROL BAR MI RIGS PAR NGES PAR SHES PAS PHYIS
BSTAN PA 'DI LA

ZHUGS NAS RTOGS PA'I RANG BZHIN SHES PA TZAM DMIGS PA RNAL 'BYOR
SPYOD PA LAS YONGS SU BRTAGS PA DANG, PHYI ROL DU GYUR PA'I GZUGS
LA SOGS PA'I PHUNG PO MDO SDE PAS RNAM PAR GZHAG PA LAS GCIG DANG
DU MA DANG BRAL BA LAS RNAM PAR BSHIG NAS DMIGS PA MED PAR

BRTAGS TE, 'KHOR BA DANG MYA NGAN LAS 'DAS PA PHYOGS GCIG TU
LTUNG BAS SKRAG PA'I PHYIR SO SOR RTOGS PAR 'BYUNG BA LTAR RO,
,'ANG GI SGRA NI NGES PAR BZUNG BA'I DON TO, ,BYANG CHUB SEMS
DPA' GANG ZHIG DE LTAR PHYI'I BDAG LA SOGS PA'I CHOS KUN YONGS SU
SHES PA KHO NA NYID KYI

RNAM PAS MYA NGAN 'DAS LA MI REG STE, KUN RDZOB KYI THABS LA
MKHAS PA'I STOBS DANG LDAN PA'I PHYIR RO, ,MI REG PA NI MI DMIGS
PA'O, ,DON DAM PA'I STOBS KYIS SHES RAB KYI PHA ROL TU PHYIN PAR
GNAS TE CHOS KYI DMIGS PA'O, ,'DIS NI MTSAN MA MED PAS KHYAD DU
'PHAGS

PA'I PHYIR GZUGS LA SOGS PA MI DMIGS PAS 'DI 'BRAS BU DANG BCAS
PA YIN NO, ,RNAM PA GANG ZHE NA, SHES RAB 'DI NI ZHES BYA BA LA
SOGS PA GSUNGS TE, GZUGS ZHES BYA BA 'DI DAG GI NANG NAS GANG
YIN, 'ON TE RDZAS SAM, YON TAN NAM, LAS SAM, SPYI'AM,

@11A *, ,KHYAD PAR RAM, 'DU BA'AM, SU'I YIN, CI BDAG GAM GZUGS LA
SOGS PA DANG 'BREL BA YIN NAM, GANG LA STE, CI BDAG LA'AM, CHOS
LA'AM, GANG LAS SAM, CHOS LAS YIN TE, 'ON KYANG 'DI DAG NI SNYING
PO CHOS THAMS CAD

DE KHO NA NYID DU MA SKYES PA'I PHYIR RO, ,CI'I SGRA THAMS CAD
DANG SBYAR BAR BYA STE, 'DI NI GANG GI PHYIR YANG MA YIN, SU'I
YANG MA YIN NO, ,ZHES CHOS THAMS CAD MI DMIGS PAR SHES RAB KYIS
YONGS SU RTOG GO, ,NYE BAR RTOG PA DE DAG NYE BAR RTOG PA STE
RNAM PAR DPYOD PA'O, ,YANG RNAM

PA SNA TSOGS PA 'DI DAG LA RJES SU DMIGS NAS BYANG CHUB SEMS DPA'
'JUG PAR BYED PA DE RNAM PA YIN PAR BSTAN PAR 'GYUR RO, ,CI'I
PHYIR RGYU YIN ZHE NA, NYE BAR BRTAGS NAS ZHES BYA BA LA SOGS PA
GSUNGS TE, DE DMIGS PA DANG RNAM PA BSTAN PA'I RJES SU RNAM PA
SNA

TSOGS PA'I CHOS THAMS CAD STONG PA NYID DU YONGS SU BRTAGS NAS
ZHUM PA MED DO, ,RIG PA DANG LDAN PA'I PHYIR SKRAG PA MED DO, ,DE
YANG DE KHO NA NYID LA PHYIN CI MA LOG PAR ZHUGS PA NI RTZE MO
STE, CHUNG NGU DANG 'BRING DANG CHEN PO'I DBYE BA RTOGS PAS NYAN
THOS LA SOGS PA BYANG CHUB GANG

YANG RUNG BA THOB PA NI BYANG CHUB THAMS CAD DANG BYANG CHUB SEMS
DPA' NYE BAR GYUR BA YIN TE, RGYUR GYUR PA YIN PAR BSTAN TO,
,RTZE MO'I RJES LA DA NI BZOD PA STE, NYAMS PA MED PAR CHOS CHEN
PO LA BZOD PA'I PHYIR BZOD PAR GYUR PA'I DMIGS PA BSTAN PA'I
PHYIR, GAL TE ZHES BYA BA

LA SOGS PA GSUNGS TE, GAL TE MI SHES PAR SPYOD PA NI BDAG MED PAR
RTOGS PA LA SPYOD PA MED PAR RO, ,YONGS SU RTOG PA NI KUN TU RTOG
PA'O, ,MTSAN MA LA SPYOD PA NI BZLOG PA LA SPYOD PA'O, ,'DI SKAD
DU CHOS NYID RAB TU MI SHES PAR GZUGS KYI SPYI'I MTSAN NYID LA

MNGON PAR ZHEN NAS RNAM PAR SHES PA'I BAR LA SPYOD PA DE NI SMIG
RGYU LA SOGS PA'I SHES PA BZHIN DU TSAD MAS GNOD PA'I PHYIR RO,
,DMIGS PA NI MTSAN MA LA SPYOD PA'O ZHES BYA BAR 'BREL TO ZHES
BSTAN PAR 'GYUR RO, ,DE BZHIN DU GZUGS KYI PHUNG PO 'DI STONG
ZHES BYA BAR YONGS

@11B SU RTOG CING MNGON PAR ZHEN NAS GAL TE CHOS KYI RANG BZHIN
YIN PAR RTOGS NA'ANG SPYOD PA MA YIN TE, STONG PA NYID DU MNGON
PAR ZHEN PA DE LA TSAD MAS GNOD PA'I PHYIR MTSAN MA LA SPYOD PA
YIN NO, ,DE BZHIN DU DNGOS PO DANG DNGOS PO MED PA'I RANG BZHIN
LA MNGON PAR ZHEN NAS BZLOG PAR

BYA'O, ,BYANG CHUB SEMS DPA' GANG ZHIG SKYE BA MED PA'I GNAS NYID
YIN TE, MTHONG BA'I LAM LA SOGS PA LA BRTEN PA'I PHYIR GNAS LA
CHAGS SHING MNGON PAR ZHEN PA MED PA NI SPYOD PA YIN NO, ,BZLOG
PA NI MA DAD PA'O, ,DE BAS NA GCIG TU RANG BZHIN SPANGS PA LAS
RANG MED

PA'I KHYAD PAR DU 'PHAGS PA'I GZUGS LA DMIGS PA NI SPYOD PA YIN
TE DMIGS PA YIN PAR STON TO, ,RNAM PA GANG ZHIG YIN ZHE NA, GANG
GZUGS ZHES BYA BA LA SOGS PA GSUNGS TE, GANG ZHIG GIS SKYE BA MED
PAS GNAS PA MED PAR SPYOD PA YIN TE, GZUGS NAS RNAM PAR

SHES PA'I BAR DU GZUNG BAR MNGON PAR ZHEN PAR MI SPYOD CING GNAS
PA MED PAR SPYOD PA'O, ,GZUNG BA MED PAS 'DZIN PA MI DMIGS PAR
SPYOD PA'I BYANG CHUB SEMS DPA' DE NI YANG SPYOD PA MA YIN NO
ZHES BRTAG PAR MI BYA STE, SHES RAB KYIS GZUGS LA SOGS PA'I RANG
BZHIN MED PA'I

RNAM PAR DMIGS PAS MTSAN MA'I RNAM PA THAMS CAD KYIS RAB TU MI
G-YO BA'I PHYIR SHES RAB BSTAN PA ZHES BYA'O, ,DES NI RNAM PAR
GYUR BA BSTAN TO, ,CI'I PHYIR DE LA RGYU ZHES BYA ZHE NA, SKYE
MED BLO LDAN ZHES BYA BA LA SOGS PA GSUNGS TE, DE BZHIN DU DMIGS
PA DANG RNAM PA

DAG SKYE BA MED PAR RTOGS PA NI BLO STE, DES BZOD PA CHUNG NGU
DANG, 'BRING DANG, CHEN PO'I DBYE BA RTOGS PA DANG LDAN NO, ,SEMS
RTZE GCIG TU BSDUS PA'I RANG BZHIN YIN PA'I PHYIR TING NGE 'DZIN
TO, ,BYANG CHUB THAMS CAD DANG RJES SU MTHUN ZHING GZUNG BA'I
DBYE BA SPANGS PA'I PHYIR

ZHI BA'O, ,NYAN THOS LA SOGS PA'I BYANG CHUB SKAL BA JI LTA BA
BZHIN THOB PAS NA REG PA'O, ,THEG PA THAMS CAD KYIS NGES PAR
'BYUNG BA'I RGYU YIN PA'I PHYIR MCHOG GO, ,'DIS NI RGYUR GYUR BA
BSTAN TO, ,SKYE MED BLO LDAN ZHES BYA BA LA SOGS PA GSUNGS TE, DA
NI BZOD PA'I RJES

@12A *, ,THOGS LA CHOS KYI MCHOG STE, 'JIG RTEN PA THAMS CAD KYI
MCHOG YIN PA'I PHYIR RO, ,DE'I DMIGS PA BSTAN PA'I PHYIR BYANG
CHUB CES BYA BA LA SOGS PA GSUNGS TE, BDAG NI BDAG TU GZHAG PA
NYID KYI RGYUD LA BSGOMS PA'I STOBS KYI SEMS RAB

TU ZHI BA'O, ,GNAS PA NI RNAM PA DU MA'I YON TAN SKYED PAR BYED
PA'I CHOS KYI MCHOG GI TING NGE 'DZIN GYIS GNAS PA'I BYANG CHUB
SEMS DPA' GANG YIN PA DE LUNG STON PAR MDZAD DE, SNGON GYI DE
BZHIN GSHEGS PAS RIGS NGES PA'I PHYIR PHYIR MI LDOG PAR RO, ,DE
LTA BU NYID

BDAG GIS TING NGE 'DZIN LA MNYAM PAR BZHAG CE NA, DE LAS LANGS
ZHES RLOM SEMS MED DO, ,LAS MTHA' NI YUL GYI DNGOS PO LAS SO, ,DE
LA 'DZIN PA'I CHAR NGES PA NI MTHA'O, ,LAS BYED PA PO GNAS PA NI
BYA BA STE, CHOS DE RNAMS KYI RANG BZHIN TE, DE BZHIN

NYID RANG BZHIN DU YONGS SU SHES PA ZHES BYA BA NAS RTOGS PA ZHES
BYA BA'I BAR DU'O, ,'DI SKAD DU CHOS 'DI NYID NI GNYEN PO YIN
PA'I PHYIR SPYOD PA DANG MI SPYOD PAS STONG PAS THOS PA LA SOGS
PA'I SHES PA SKYES NAS RTOGS PA NA GANG LA SPYAD PAR BYA BA'I
CHOS GANG YANG MI

DMIGS PA RTOGS PAS ZHEN PA MED PAR RTOGS PAR 'GYUR RO, ,DE LTAR
SPYOD PA NI BDE BAR GSHEGS PA DANG 'BREL PA NYID KYI SHES RAB
CHOS KYI MCHOG GI RANG BZHIN LA DE SPYOD PA YIN NO ZHES RIM PA
GZHAN DU SBYAR RO, ,DES RNAM PAR MI RTOG PA LA SOGS PA'I RNAM PAR
GYUR PA

BSTAN TO, ,CI'I PHYIR 'DI RGYU YIN ZHE NA, 'DI NI ZHES BYA BA LA
SOGS PA GSUNGS TE, 'DI NI ZHES BYA BA NI DMIGS PA DANG RNAM PA
GNYIS CHUNG NGU DANG, 'BRING DANG, CHEN PO'I DBYE BAS PHYE BAS
CHOS KYI MCHOG GI RANG BZHIN GYI SHES RAB NI SHES PA'O, ,DE NAS
NYAN THOS

LA SOGS PA'I BYANG CHUB GANG YANG RUNG BA'I RANG GI THEG PA LA
LTOS NAS KHYAD PAR DU 'GRO BA'I PHYIR PHA ROL TU PHYIN PA'I MCHOG
GO, ,BYANG CHUB THAMS CAD THOB PA'I RGYU NYID DU GNAS PA'I PHYIR
SPYOD PA YIN PA'AM, MOS PAS SPYOD PA'I SA'I RANG BZHIN YIN PA'I
PHYIR SPYOD PA YIN NO DES

@12B RGYU NYID DU GYUR PA BSTAN TO, ,DON DE DAG 'DIR BSDUS NAS
RIGS PA'I STOBS KYIS JI LTAR BSTAN PA NI DMIGS PA DANG, RNAM PA
DANG, DRO BA CHUNG NGU LA SOGS PA'I RNAM PA'I SKYED PA BSTAN PA
YIN PAR GZUNG BAR BYA'O, ,GANG YANG STONG PHRAG BRGYA PA LAS
CHUNG NGU LA SOGS PA'I KHYAD PAR GYI

DMIGS PA DANG RNAM PA BYE BRAG TU BSTAN TE, 'KHOR DER 'DUS PA'I
GDUL BYA'I SKYE BO RNAMS KYI LOG PAR RTOGS PA BSAL BA'I PHYIR
BSTAN TO, ,'DIR YANG DE DAG SBYAR BAR MI NUS TE, TSIGS SU BCAD PA
DANG DE DAG NYID 'BREL BA MED PA'I PHYIR RO, ,DE LTA BAS NA GANG
GI TSE JI SKAD

BSTAN PA'I DMIGS PA DANG, RNAM PA BSGOMS PA NA THA DAD PA'I DON
LA MNGON PAR ZHEN PA MED PAR CUNG ZAD GSAL BA'I YE SHES KYI SNANG
BA THAMS CAD SEMS TZAM NYID DU YANG MTHONG BA DE'I TSE DRO BA'I
GNAS SKABS YIN TE, THEG PA CHEN PO LAS SNANG BA THOB PA'I TING
NGE 'DZIN CES

BSTAN TO, ,GANG GI TSE YANG BSGOMS PA'I STOBS KYIS CHUNG NGU LA
SOGS PA'I GSAL BAR SNANG BA'I 'BRING GI YE SHES KYI SNANG BA THOB
PAR GYUR PA DE'I TSE RTZE MO'I GNAS SKABS NA SNANG BA MCHED PA
ZHES BYA BA'I TING NGE 'DZIN YIN NO, ,GANG GI TSE YANG SEMS TZAM
NYID LA GNAS NAS

GSAL BAR SNANG BA 'BRING DANG CHUNG NGU'I YE SHES KYI SNANG BA
RGYAS PA DE'I TSE BZOD PA'I GNAS SKABS 'DZIN PA'I SA LA ZHUGS PA
DE KHO NA NYID KYI DON GYI PHYOGS GCIG LA ZHUGS PA ZHES BYA BA'I
TING NGE 'DZIN YIN NO, ,GANG GI TSE YANG DON LA 'DZIN PA SPANGS
NAS MI SNANG BA'I CHUNG NGU LA SOGS

PA'I YE SHES KYI SNANG BA SKYES PA DE'I TSE CHOS KYI MCHOG GI
GNAS SKABS DE MA THAG PA'I TING NGE 'DZIN CES BYA BA YIN NO,
,YANG TING NGE 'DZIN DE DAG THAMS CAD LA SHIN TU MOS PA BSTAN PA
NI MOS PAS SPYOD PA'I SA ZHES BYA BA YIN NO, ,DE NYID LAS BRTZAMS
TE RNAM PAR RTOG PA BYANG CHUB SEMS DPA'I

SGRIB PA RNAMS RTZE MO'I MNGON PAR RTOGS PA'I MTHONG BA'I LAM
DANG BSGOM PA'I LAM GYI BAR DU BSGRUB PA'I PHYIR NGES PAR 'BYED
PA'I CHA BZHIR GO RIMS JI LTA BA BZHIN DU GZUNG BA DANG 'DZIN
PA'I RNAM PAR RTOG PA BZHI DANG LDAN PAR RTEN CES BSTAN TO, ,DE
LA KUN NAS NYON MONGS PA DANG GNYEN

@13A *, ,PO'I DNGOS PO RTEN CAN GYI GZUNG BA'I RNAM PAR RTOG PA
GNYIS BSTAN PA'I PHYIR GANG ZHIG YOD PA MA YIN ZHES BYA BA LA
SOGS PA GSUNGS TE, SNANG BA JI LTAR RTOGS PA'I DON 'DI DAG GCIG
DANG DU MA DANG BRAL BA'I RJES SU DPAG PA'I TSAD MA MED PAS NA
YOD PA THOB PA

MA YIN NO, ,DE NI DE DAG CHOS NYID SGYU MA LTA BU YIN PA DE'I
PHYIR MED CES BYA'O, ,RI BONG GI RVA LTAR MED PA NI MA YIN TE, DE
SGRUB PAR BYED PA'I TSAD MA MED PA'I PHYIR RO, ,CI STE MNGON SUM
GYI SNANG BA'I DNGOS PO DE NYID SGYU MA LTA BU YIN PA'I PHYIR MED
DO ZHES SGRUB PAR MI NUS SO, ,

DE YANG MNGON SUM GYI SGYU MAR MI 'DZIN TE, RNAM PAR MI RTOG PA'I
PHYIR RO, ,DE LA BZLOG NA GNOD PA CAN GYI TSAD MA'I STOBS KYIS
SGYU MA LTA BU'I NGES PA'I DNGOS PO DE NYID SNA TSOGS PA THAMS
CAD MNGON SUM LA SNANG BA TZAM DE NYID SGYU MA LTA BU NYID DU
GZUNG NGO ZHES BRJOD PAR BYA'O, ,GANG DE

LTA BU'I BZLOG NA GNOD PA CAN GYI TSAD MA MNGON SUM MAM, RJES SU
DPAG PA GANG ZHIG YIN, GAL TE MNGON SUM GYIS BZUNG BA TZAM BZLOG
NA GNOD PA CAN GYI TSAD MA YIN NA, DE YANG MTSUNGS PA'I PHYIR
BRIS PA NYID DANG 'DRA BAS THUG PA MED PAR 'GYUR RO, ,BA LANG
RDZI DANG BUD MED LA SOGS

PA LA BUM PA LA SOGS PA MNGON SUM GYIS GRUB PA BZLOG NA GNOD PA
CAN GYI TSAD MA'I STOBS KYIS MA YIN NO, ,'ON KYANG SHES PA'I THA
SNYAD 'JUG PA NYID LA LTOS PA YIN NO ZHE NA, RNAM PA THAMS CAD
KYI DE KHO NA NYID KYI NGO BO 'DZIN PA'I PHYIR DE NI MNGON SUM
GYI TSAD MAS LUS CAN THAMS CAD GROL BAR

'GYUR RO ZHES BYA BA LA SOGS PA'I THAL BAR 'GYUR BA BZLOG PAR
DKA' BA'O, ,'DI DAG DE KHO NA NYID DU 'DOD PA YIN ZHES ZER NA, DE
LTA YIN NA JI LTAR DE KHO NA NYID DU 'DOD CES BYA BA LA SOGS PA'I
SHES PA DANG SHES BYA'I THA SNYAD DU 'GYUR, DE LTAR BRJOD PA KUN
RDZOB YIN NO ZHES ZER

NA DE LTAR BRJED PAR BYA BA CI ZHIG YIN, PHYIN CI LOG YIN NO ZHES
ZER NA DE YANG KHO NA NYID KYI RANG BZHIN DU NUB PA YIN NAM, SHES
PA'I RANG BZHIN DE NYID RNAM PA THAMS CAD KYI DE KHO NA NYID KYI
RANG GI NGO BO BZUNG BA JI LTAR PHYIN CI LOG YIN, DE KHO NA NYID
KYI NGO BO YIN YANG PHYIN CI

@13B LOG TU MNGON PAR ZHEN PAS 'JIG RTEN PA'I SHES PA'I STOBS
KYIS PHYIN CI LOG CES BRJOD DO ZHES ZER NA, 'DIR 'JIG RTEN PA
ZHES GANG LA BYA, CI 'DRA BA ZHIG YANG DE'I SHES PA YIN, GANG 'DI
DAG NI MA BRTAGS NA NYAMS DGA' BA BSNYON PAR MI NUS PA KUN RDZOB
YIN NO ZHES

ZER NA, DE LTAR YIN NA MI 'DOD KYANG GANG DE NYID KYI CHA LA
MNGON SUM GYI THA SNYAD DU 'JUG PAR RUNG BA DE KHO NA KUN RDZOB
'DI TSAD MA YIN PAR KHAS BLANG BAR BYA'O, ,SGYU MA LTA BU NYID
MNGON SUM GYIS GRUB PA MA YIN PAR SHES PAR BYA'O, ,'ON TE PHYIN
CI LOG LA GNOD PA'I RJES SU DPAG

PA'I STOBS YIN LA, DNGOS PO'I RANG BZHIN TZAM NYID MNGON SUM GYIS
GRUB PA SGYU MA LTA BU GZHAG MOD KYI, DE LTAR MNGON SUM GYIS GRUB
PA 'JIG RTEN GYI SHES PA MA YIN PAR BSGRUBS ZIN TO, ,DE KHO NA
NYID GRUB PO ZHES ZER NA, DE LTA YIN NA SHES PA DANG SHES BYA'I
THA SNYAD MI 'JUG

GO, ,'ON KYANG KUN RDZOB TU YIN PAR MJUG THOGS SU BSTAN PAR
BYA'O, ,DE BAS NA JI LTAR MNGON PAR ZHEN PA DANG MTHUN PAR RANG
GI TSAD MA JI LTA BAS NGES PA DANG LDAN PA RJES SU DPAG PA YIN
PA'I PHYIR RO, ,DNGOS PO RNAMS SGYU MA LTA BUR GZHAG PA NI NGES
PA YIN NO ZHES BYA BAR

GNAS SO, ,DE LTA BAS NA 'PHAGS PA LANG KAR GSHEGS PA LA SOGS PA
LAS BCOM LDAN 'DAS KYIS JI LTAR SNANG BA 'DI KUN RDZOB KYI BDEN
PA YIN LA, RIGS PA JI LTA BA BZHIN NI DON DAM PA'I BDEN PA YIN
PAR BSTAN TO, ,SHIN TU SPROS PAS CHOG GO, ,BYIS PA NI 'PHAGS

PA'I LAM MA SKYES PA'O, ,DES BRTAGS PA NI RIGS PA DANG LDAN PA'O,
,'DI DAG JI LTAR SNANG BA'I CHOS NI YOD PA'O, ,RIGS PA JI LTA BA
BZHIN NI MED PA'O, ,GZHAN YANG DOR BAR BYA BA NYID NI KUN NAS
NYON MONGS PA'I RTEN CAN BZUNG BA'I RNAM PAR RTOG PA DANG PO'I
YUL NYID DU

MI RIG PA KUN NAS NYON MONGS PA DANG MTHUN PAR BYED PA DE 'JOG PA
YIN PA'I PHYIR TE, SBYANG DU SONG BA 'JOG PAR BYED PA BZHIN NO,
,DE BZHIN DU BLANG BAR BYA BA'I GNYEN PO'I RTEN CAN BZUNG BA'I
RNAM PAR RTOG PA GNYIS PA'I YUL NYID DU RIG PA RNAM PAR BYANG BA
DANG MTHUN

@14A *, ,BAR 'JOG GO, ,DE LTAR BZUNG BA'I RNAM PAR RTOG PA
BSGRUBS NAS, DE GNYIS DE NYID NAS BRTZAMS TE MNGON PAR ZHEN PA'I
YUL DANG LHAN CIG TU SGYU MA LTA BUR RDZUN PAR BSGOM PAR BYA BAR
BSTAN PA NI YOD DANG MED PA ZHES BYA BA LA SOGS PA GSUNGS TE,

YOD DANG MED PA GNYIS TE, DE KHO NA NYID DU MA SKYES PA NYID KYIS
GZUGS LA SOGS PA MED PA'I CHOS YIN TE, MNGON PA'I NGA RGYAL GYI
STOBS KYIS BYIS PAS YOD PA DANG MED PA BRTAGS PA YIN NO, ,BYANG
CHUB SEMS DPA' GANG GI THOS PA LA SOGS PA'I RIM GYIS RAB TU SHES
PA DE

NGES PAR 'BYUNG STE, PHYIN CI LOG 'CHING BA YIN PA'I PHYIR YANG
DAG PAR ZHUGS PA NYID KYIS NGES PAR 'BYUNG NGO, ,DE'I RJES LA
'DZIN PA'I RNAM PAR RTOG PA GNYIS PA'I DANG PO BSTAN PA'I PHYIR,
BYANG CHUB SEMS DPA' ZHES BYA BA LA SOGS PA GSUNGS TE, BYANG CHUB
SEMS DPA'

GANG GIS KYANG RDZAS SU YOD PA'I RANG BZHIN DU 'DZIN PA'I RNAM
PAR RTOG PAS SGRO BTAGS PA'I RIGS PA'I STOBS KYI PHUNG PO SGYU MA
'KHRUL BA TZAM DANG 'DRA BAR YANG 'JIG RTEN PA'I SHES PA LA LTOS
NAS DPE YIN PA'I PHYIR RO, ,GANG 'DI LA NI NGES PAR 'BYED PA'I
CHA'I DUS SU THOS PA'I SHES

RAB LA SOGS PA BSKYED NAS SHES PA'O, ,DES NI YANG SKYES BU RDZAS
SU YOD PA'I RTEN CAN 'DZIN PA'I RNAM PAR RTOG PA DANG PO'I RANG
BZHIN YANG JI LTA BA BZHIN DU SPANGS PA'I BSGOMS PAS SPANG BAR
BYA BA DE NYID BSTAN PAR 'GYUR BA YIN NO, ,'DZIN PA'I RNAM PAR
RTOG PA GNYIS PA BSTAN

PA'I PHYIR, SGYU MA GZHAN DANG ZHES BYA BA LA SOGS PA GSUNGS TE,
BYANG CHUB SEMS DPA' GANG ZHIG SGYU MA RDZUN PAR SNANG BAR 'DI
RANG BZHIN GZHAN MA YIN LA, PHUNG PO LA BDAG GO ZHES BRTAGS PA
NYID NI SKYES BU BTAGS PAR YOD PA'I RANG BZHIN DU 'DZIN PA'I RNAM
PAR

RTOG PAS SGO BTAGS PA YANG GZHAN DU MI BYED DO, ,'ON KYANG PHUNG
PO 'DI SGYU MA LTA BUR SNGAR BSTAN PA BZHIN DU SHES PAR GYUR NAS
DES NA YANG SKYES BU BTAGS PAR YOD PA'I RTEN CAN 'DZIN PA'I RNAM
PAR RTOG PA'I RANG BZHIN YANG JI LTA BA BZHIN SPANG BA'I PHYIR
BSGOM PAR BYA BA DE

@14B BSTAN PAR 'GYUR BA YIN NO, ,DE LTA BUR YONGS SU SHES PA LA
YON TAN CI YOD CE NA, SNA TSOGS ZHES BYA BA LA SOGS PA GSUNGS TE,
BYANG CHUB SEMS DPA' GANG GIS BSTAN MA THAG PA'I CHOS DE LTA BU
SHES PA DE LA SNA TSOGS PA'I 'DU SHES NI SKYES BU RDZAS DANG

BTAGS PAR YOD PA'I 'DU SHES MOS PA YID LA BYED PA'I STOBS KYIS
BRAL BA STE, SPANGS PA DE BAS NA MYA NGAN LAS 'DAS PA DANG RJES
SU MTHUN PA'I SPYOD PA DANG LDAN PAS NA NYE BAR ZHI BA'O, ,GANG
ZHIG MOS PA DE NI SHES RAB KYI PHA ROL TU PHYIN PA STE, 'GRO BA
MA LUS PA BDAG

MED PA'I RANG BZHIN YIN TE, RIM GYIS THOB PA'I RGYU YIN PA'I
PHYIR GNAS PAR BYED PA YIN ZHES BYA BA'I PAR DU'O, ,RNAM PAR RTOG
PA BZHI PO 'DI RNAMS NYE BAR 'DUS PA'I GDUL BYA'I SKYE BOS KHONG
DU CHUD PAR BYA BA'I PHYIR SNGAR RGYAS PAR BCOM LDAN 'DAS KYI YUL
GYI DBYE BAS PHYE

NAS THA DAD PA RNAM PA DGU GSUNGS MOD KYI, DE LAS 'DIR NI GTZOR
BSDUS NAS BSTAN TE, SPROS NAS BSTAN PA CUNG ZAD KYANG DGOS PA MED
CING, YUL GYI DBYE BAS SHES PA GTZO BO MA YIN PAR DGONGS NAS BCOM
LDAN 'DAS KYIS STONG PHRAG BRGYA PA DANG, 'DIR NGES PAR 'BYED

PA'I CHA DANG MTHUN PA'I DBANG DU MDZAD PA'I YUL GYIS PHYE BA
YANG GZHAN YIN LA, RTZE MO'I MNGON PAR RTOGS PA'I MTHONG BA DANG
BSGOM PA'I LAM GYI DBANG DU BYAS NAS RNAM PAR RTOG PA DBYE BA
BSTAN PA MDZAD PA YANG GZHAN YIN NO, ,'DI NI SNYING PO YIN PAS
PHAN TSUN SPANGS TE

GNAS PA'I MTSAN NYID DE LA PHUNG PO GZHAN MED PAS JI SKAD BSTAN
PA'I GZUNGS 'DI RNAM PAR RTOG PA DANG 'DZIN PA'I RNAM PAR RTOG PA
LTAR DE'I RJES SU 'BRANGS NAS PHYI MA RNAMS LA YANG DE BZHIN DU
RTOGS PAR BYA'O, ,DA NI DGE BA'I BSHES GNYEN THABS MKHAS PA'I
RANG BZHIN CAN

GYI YONGS SU BZUNG BA STON TE, DE'I STOBS KYIS JI SKAD BSTAN PA
KHYAD PAR DU 'GYUR BAS DGE BA'I ZHES BYA BA LA SOGS PA GSUNGS TE,
BDEN PA GNYIS KYI RANG BZHIN CHOS STON PAR BYED PAS GANG ZAG BDE
'GRO'I 'BRAS BU THOB PAR BYED PA'I PHYIR DGE BA'I BSHES GNYEN NO, ,

@15A *, ,DE DANG LDAN PA NI BCAS PA'O, ,DE NYID KYI THOB PA LA
SOGS PA'I SHES PA SKYES NAS RIGS PA DANG LUNG GI CHOS YONGS SU
BRTAGS PA DE NAS BDAG NYAMS ZHES SKRAG PAR MI 'GYUR ZHING CI YANG
MED PAS SNYEMS PAR MI 'GYUR TE, RGYAL BA RNAMS KYI YUM NI

BCOM LDAN 'DAS TE, SKYED PAS NA YUM NI BCOM LDAN 'DAS KYI SHES
RAB KYI PHA ROL TU PHYIN PA STE MNYAN NAS RTOGS PAR BYA ZHES BYA
BA'I BAR DU'O, ,DE NI NGES PAR 'BYED PA'I CHA DANG MTHUN PA LA
SOGS PAR YANG DAG PAR 'JUG PAR 'GYUR RO ZHES BYA BAR DGONGS SO,
,RJES SU 'GRO BA'I SGO NAS

BSTAN NAS, LDOG PA'I SGO NAS GSAL BAR BYA BA'I PHYIR, GANG ZHIG
SDIG PA'I ZHES BYA BA LA SOGS PA GSUNGS TE, YANG GANG ZHIG JI
SKAD BSTAN PA'I DGE BA'I BSHES GNYEN PAS BZLOG PA NI SDIG PA'I
GROGS LDAN TE, DE NYID SPANGS PA MED PA'I PHYIR GZHAN GYI DRING
'JOG PA STE, GZHAN

LA RAG LAS NAS 'JUG PA NI TE, DES NA THEG PA CHEN PO LAS NYAMS
SHING ZAB MO'I CHOS LA MA MOS PAS NYAMS PAR 'GYUR TE, BUM PA SO
MA BTANG BA CHUS REG PAS ZHIG PA BZHIN NO, ,DES JI LTA BA BZHIN
GYI YONGS SU BZUNG BAR GYUR PA BSTAN TO, ,DRO BA LA SOGS PA'I
RJES

LA DA NI JI SKAD BSTAN PA'I SGRUB PAR NGES PAR 'BYED PA'I CHA
DANG MTHUN PA DANG, GZHAN YANG MTHONG BA'I LAM LA SOGS PA KHYAD
PAR DU BSGRUB PA'I GZHIR GYUR PA CHOS KYI DBYINGS KYI RANG BZHIN
BSTAN PAR BZHED NAS, CI PHYIR ZHES BYA BA LA SOGS PA GSUNGS TE,
GANG GI TSE CHOS KYI

DBYINGS NYID 'PHAGS PA'I CHOS RTOGS PA'I RGYU YIN PA'I PHYIR,
DE'I BDAG NYID NI BYANG CHUB SEMS DPA' STE, RANG BZHIN DU GNAS PA
MED PA SANGS RGYAS KYI CHOS KYI RIGS CHOS NYID CES BYA BA DE NYID
CHOS KYI DBYINGS TE, THAMS CAD LA KHYAB NA CI PHYIR 'DIR BYANG
CHUB TU SEMS

BSKYED PA NYID KYI BYANG CHUB SEMS DPA' SANGS RGYAS KYI CHOS KYI
BAR DU 'GRO BAR GNAS PA LA BRJOD CE NA, GANG GI PHYIR GZUGS LA
SOGS PA THAMS CAD LA CHAGS PAR BYED PA NI MNGON PAR ZHEN PAR BYED
PA STE 'JUG PAR BYED KYANG THOS PA LA SOGS PA'I STOBS KYIS PHYIN
CI LOG TZAM

@15B 'KHOR BA DE LTAR RTOGS PA NI CHAGS PA GCOD PA STE, MNGON PAR
ZHEN PA THAMS CAD GCOD PA'I DANG TSUL CAN DU SKYES PAR GYUR PAS
DE BZHIN GSHEGS PA'I BYANG CHUB 'DOD PA YIN TE, DE BAS NA KUN
RDZOB TU SGRIB PA THAMS CAD SPONG BAR ZHUGS PA NYID KYIS CHOS KYI
DBYINGS KYI RANG BZHIN KHO NA BYANG CHUB

SEMS DPA' YIN NO, ,SANGS RGYAS MA LUS PA'I GZHIR GYUR PA NYID KYI
BYED PA ZHES BRJOD DO, ,DE BAS NA 'PHAGS PA'I GANG ZAG THAMS CAD
'DUS MA BYAS KYIS RAB TU PHYE BA YIN NO, ,GZHI NI RIGS LA BYA BA
MA YIN NAM, DE BAS NA DE SNGON DU 'GRO BA CAN YIN PA'I PHYIR SEMS
BSKYED

PA LA SOGS PA DANG POR CI'I PHYIR BSTAN CE NA, DON DE DAG GI DANG
PO SNGON DU 'GRO BA BDEN MOD KYI, 'DI NI YANG GO BAR BYA BA LA
SNGAR 'BRAS BU SHES PAR BYAS NAS PHYIS RGYU BSTAN TO, ,JI SKAD
BSTAN PA'I BYANG CHUB SEMS DPA'I DMIGS PA GANG YIN ZHE NA, DE'I
RJES THOGS LA

DMIGS PA BSTAN PA'I PHYIR, RGYAL BA ZHES BYA BA LA SOGS PA GSUNGS
TE, GANG GI PHYIR CHOS THAMS CAD DMIGS PA'I NGO BO NI BDEN PA
GNYIS LAS MI 'DA' BAR DMIGS PAS CHAGS PA MED PAR GYUR TE, DE'I
BDEN PA LA DMIGS PA RNAM PAR DAG PAR RTOGS PA'I PHYIR

BAG CHAGS DANG BCAS PA'I SGRIB PA MA LUS PAR SPANG BA'I CHED DU
BYA BA DANG LDAN PAR ZHES BYA BAR 'BREL TE, CHAGS PA MED PAR
'GYUR BA NI CHAGS PA MED PA'I RANG BZHIN TE, BYANG CHUB CES BYA
BAR 'DIR YANG 'BREL BA YIN TE, PHYIN CI MA LOG PAR RTOGS PA BLA
NA MED

PA LA REG PA STE THOB PAR GYUR PA YIN NO, ,DE BAS NA BYANG CHUB
NI RANG GI DON PHUN SUM TSOGS PA'I DGOS PA'O, ,DE SEMS DPA' NI
SEMS DPA' STE, DES BYED PAS NI BYANG CHUB SEMS DPA' ZHES BYA BA
DON DANG LDAN PA'I MING NYID DE, DES NA YANG DAG PAR ZHUGS PA'I

SKYES BU DANG, LEGS PA DANG, BZANG PO ZHES BYA BA'I MING THOB PO,
,DES NI DMIGS PAR GYUR PA BSTAN TO, ,GANG CHOS KYI DBYINGS NYID
RTAG TU RNAM PAR DAG PA GNYIS SU MED PA'I YE SHES KYI DMIGS PA
YIN PAR 'DOD NA RTAG TU RNAM PAR GONG NAS GONG DU DAG PAR KHYAD

@16A *, ,PAR DU 'GRO BA JI SKAD BRJOD PAR BYA STE, CHU KHAMS GSER
DANG NAM MKHA' BZHIN, ,DAG PA BZHIN DU DAG PAR 'DOD, ,CES BSTAN
TO ZHES ZER NA, DE LTA YIN NA THOS PA DANG BSAMS PA'I SHES PAS
NGES PA'I DNGOS PO'I RANG GZHAN DU BSGOM PA DE BAS NA

JI LTAR GNAS PA'I DNGOS PO'I DE KHO NA NYID MNGON SUM DU BYA'O
ZHES DER MNGON PAR ZHEN PAS 'JUG PA'I PHYIR BSGOM PA'I KHYAD PAR
GYIS KYANG DER MNGON PAR ZHEN PA'I BAG CHAGS KYI SA BON MI SPONG
GI ,SHIN TU MNYAM PAR GZHAG PA'I BDAG NYID KYI RIM GYIS RNAM PAR
RTOG PA THAMS CAD

SPONG NGO ZHES ZER NA, DE LTA YIN NA PHYI'I DON 'DOD PA'I GZHUNG
GIS KYANG NYAN THOS LA SOGS PA'I RNAM PAR RTOG PA SPONG BAR 'GYUR
RO, ,'ON TE KHAS MI LEN NA DE'I PHYIR RNAM PAR RTOG PA'I BAG
CHAGS MI SPONG BAS PHYOGS GCIG DAG PAR THAL BAR 'GYUR RO, ,KHYOD
KYI LUGS JI LTA BU

YIN ZHE NA, SKYON MED DE GANG GI PHYIR DNGOS PO'I NGO BO GANG
CUNG ZAD JI SNYED PA KUN BRTAGS PA YIN TE, 'DI DAG THAMS CAD LA
RIGS PAS DNGOS POR MA GRUB PAS DNGOS PO MED CES BYA'O, ,BYA BA
BYED PA'I GANG DAG DON JI LTAR SNANG BA DE DAG NI KUN RDZOB YIN
PAR BSTAN TE, THOS

PA LA SOGS PA SHES PA SKYES PAS DE KHO NA NYID LA SGRIB PA'I RANG
BZHIN CAN RIM GYIS THAMS CAD LA MNGON PAR ZHEN PA MED PA'I STOBS
KYIS JI LTA BA BZHIN TE, SGYU MA LTA BUR SHES PA NYID YANG DAG
PAR BYAS PA NYID YIN NO, ,RANG BZHIN GTZO BOR GYUR PA NI RIGS YIN
LA, 'GYUR BA

GTZO BOR GYUR PA NI DMIGS PA YIN TE, GNYIS PO YANG GNYIS SU MA
GRUB PA LA GZHI DANG DMIGS PA'I BYE BRAG RTOGS PAR BYA'O, ,DMIGS
PA 'DI LA BRJOD PAR BYA BA MANG DU YOD MOD KYI, HA CANG THAL CHES
PAS GZHAG GO, ,'BRAS BU CIL BTAGS NAS BYANG CHUB SEMS

DPA'I DMIGS PAR BYED CE NA, DE'I RJES LA CHED DU BYA BA BSTAN
PA'I PHYIR, CI'I PHYIR ZHES BYA BA LA SOGS PA GSUNGS TE, CI'I
PHYIR BYANG CHUB SEMS DPA'I RGYUD LA BYANG CHUB SEMS DPA' CHEN PO
ZHES BYA ZHE NA, GANG GI PHYIR SANGS RGYAS KYI SAR SEMS DPA' CHEN
PO STE

@16B TSAD MED PA'I SEMS CAN GYI TSOGS DPAG TU MED PA'I SEMS CAN
GYI TSOGS MANG PO LA CHOS BSTAN PA MCHOG TU BYED PA'I PHYIR MCHOG
TU GYUR PA'O, ,DE BZHIN DU SPONG BA CHEN PO NYID THOB PA STE, LTA
BAR GYUR PA'I BDAG NYID LTA BA SNA TSOGS PA RNAMS NI CHEN PO STE,
SEMS CAN GYI

KHAMS DPAG TU MED PA'I SEMS CAN GYI TSOGS KYIS LTA BA SPANGS PA'I
THABS BSTAN PA NI GCOD PA STE SPONG BAR 'GYUR RO, ,DE NYID KYANG
RTOGS PA CHEN PO MED NA MI 'BYUNG BAS DE DAG GIS DE YANG 'PHANGS
PA DE BAS NA 'BRAS BU RNAM PA GSUM THOB PA LA BSAMS NAS SEMS CAN
GYI DON LA

BZHUGS PA'I PHYIR SEMS DPA' CHEN PO ZHES BYA'O, ,DE NI CHED DU
BYA BA BSTAN TO, ,DMIGS PA DANG CHED DU BYA BA LA KHYAD PAR CI
YOD CE NA, MDA' BKANG BA DANG 'BEN LA RGYAB PA DANG CHOS MTHUN PA
NI BYE BRAG YIN NO, ,DE DAG LA NYE BAR GYUR PA NI DMIGS PA YIN
NO, ,GZHAN GYIS

BSKAL BA NI CHED DU BYA BA STE, DE GNYIS KYI BYE BRAG YIN NO,
,CHED DU BYA BA'I RJES LA DA NI RDZOGS PA'I CHED DU SGRUB PA
BRJOD PAR BYA STE, DE YANG THAMS CAD MKHYEN PA NYID GSUM GYI YUL
DANG LDAN PA DKAR PO'I CHOS SPYI'I RTEN CAN RNAM PA KUN MNGON PAR
RTOGS PA LA SOGS PA MNGON PAR RTOGS

PA BZHI PO RE RE YANG PHA ROL TU PHYIN PA DRUG GI RTEN CAN GYI
BYA BA NI SGRUB PA YIN TE, CHOS KYI SKU NI MNGON PAR RTOGS PAR
BYED PA MA YIN TE, 'BRAS BU YIN PA'I PHYIR DE LA BYA BA MI RIGS
PA'I PHYIR RO, ,DE LA GO CHA'I SGRUB PA NI TSOGS KYI YIN PAR
BZUNG NGO, ,'JUG PA'I

SGRUB PA NI MOS PAS SPYOD PA'I SA YIN PAR RTOGS PAR BYA'O, ,CHOGS
KYI BSGRUB PA NI RTZE MO DANG SBYIN PA LA SOGS PA DRUG DANG, ZHI
GNAS DANG, LHAG MTHONG DANG, ZUNG DU 'JUG PA'I LAM DANG, THABS LA
MKHAS PA DANG, YE SHES DANG, BSOD NAMS DANG, LAM

DANG, GZUNGS KYI TSOGS RNAMS NI CHOS KYI MCHOG CHEN POS BSDUS PA
YIN NO, ,SA DANG PO RAB TU DGA' BA'I RANG BZHIN TSOGS KYI SGRUB
PA NI MTHONG BA'I LAM GYI BDAG NYID CAN YIN NO, ,SA GNYIS PA LA
SOGS PA'I BSGOM PA'I LAM GYI RANG BZHIN NI YANG LAM GYI TSOGS

@17A *, ,KYI RANG BZHIN YIN NO, ,GNYEN PO'I BDAG NYID CAN YANG
TSOGS KYI BSGRUB PA NI LAM GNYIS KA'I SPYOD YUL CAN YIN NO, ,NGES
PAR 'BYUNG BA'I SGRUB PA NI YANG BSGOM PA'I LAM YIN TE, RAB KYI
MTHAR THUG PAR 'GRO BA'I RTEN CAN YIN TE, DE LTAR SA GANG DU THOG

MAR GOMS PAR BYAS PA'AM, THOB PA DE LA LTOS PA YIN PAR RIG PAR
BYA'O, ,SGRUB PA BZHI PO DE DAG KYANG KHYAD PAR GYI RANG BZHIN
RNAM PA THAMS CAD SBYOR BA NI MI NUS PAS SPYIR BSTAN GYI, 'DIR
KHYAD PAR NI MA YIN TE, BSDUS PA YIN PA'I PHYIR BLO DMAN PA RJES
SU GZUNG BA YIN NO, ,GZHAN DU

BSLAB PAR 'DOD PAS BYE BRAG RNAMS SBYOR NA MA 'BREL PA BSTAN PAR
'GYUR RO, ,DE LTAR PHYI MA RNAMS LA YANG BLTA BAR BYA'O, ,DE LA
DANG PO BRTZON 'GRUS KYI RANG BZHIN GO CHA'I BSGRUB PA BSTAN PA'I
PHYIR SEMS DPA' CHEN POR GDAGS PA'I RGYU MTSAN GTONG BA CHE ZHES
BYA BA LA SOGS PA GSUNGS TE, DE LA

THAMS CAD STONG PA'I BSAM PA YOD PA'I PHYIR GTONG BA CHE BA'O,
,BYANG CHUB SEMS DPA'I SDOM PA'I TSUL KHRIMS LA SOGS PA RGYA CHEN
PO DANG LDAN PAS NA BLO CHE'O, ,GZHAN GYIS GNOD PA LA JI MI SNYAM
PA LA SOGS PA'I BZOD PA DANG LDAN PAS NA MTHU CHE BA'O, ,SEMS CAN
GYI DON GYI BRTZON 'GRUS

KYI STOBS DANG LDAN PAS NA THEG PA CHEN PO'O, ,SEMS RTZE GCIG PA
THOB PAS NA MCHOG GO, ,LAS DANG BYED PA PO DANG BYA BA GSUM GYI
DMIGS PA NI SHES RAB DANG LDAN PAS NA DE BZHIN GSHEGS PA'I MYA
NGAN LAS 'DAS PA LA ZHUGS PA'I PHYIR ZHUGS PA'O, ,DE LTAR GO
CHA'I BSGRUB PAS

KHYAD PAR DU 'GRO BAS GNYIS PA 'JUG PA'I SGRUB PA BSTAN PA'I
PHYIR, GO CHA ZHES BYA BA LA SOGS PA GSUNGS TE, 'JUG PA'I SGRUB
PA'I STOBS KYIS BSAM GTAN DANG GZUGS MED PA LA SOGS PA'I MTSAN
NYID NI CHEN PO'O, ,LHA'I BU'I BDUD KYI SDE MA RUNGS PA'I BSAM PA
NYID KYI

RGYU CAN 'DUL BA'I PHYIR RO, ,YID LA RE BA BZHIN BYED PAS NA DGOS
PA'O, ,DE LTA BU'I 'BAD PA BYED PAS NA SEMS DPA' CHEN PO ZHES
BRJOD DO, ,'JUG PA'I SGRUB PA BSGRUBS NAS 'BRAS BU RDZOGS PA'I
BYANG CHUB CHEN PO THOB PA GSUM PA TSOGS KYI SGRUB PA BSTAN PA'I
PHYIR, DPER NA ZHES

@17B BYA BA LA SOGS PA GSUNGS TE, DPER NA SGYU MA'I MKHAN POS
SGYU MA'I GNAS LAM PO CHE'I BZHI MDO RU SGYU MA MNGON PAR SPRUL
TE, YANG DE'I SKYE BO PHAL PO CHE'I TSOGS KYI MGO RNAM PA MANG PO
BYE BA GCOD PAR BYED PA NI RANG GI SPRUL PA DE RNAMS LA DNGOS POR
MNGON PAR ZHEN PA DANG BRAL

BAS SROG GCOD PA LA SOGS PA'I 'JIGS PAS DE LA SKRAG PA MED DO
ZHES BYA BAR 'BREL TO, ,DE BZHIN DU SGYU MA MKHAN GYI SPRUL PA
BSAD PA DE DAG CI 'DRA BAR DE LTAR GNYEN PO'I SGYU MA BYED PA'I
BYANG CHUB SEMS DPAS LHA'I BU'I BDUD LA SOGS PA'I SPRUL PA 'JOMS
PA NA, GANG GI TSE BYANG

CHUB SEMS DPA' DES 'GRO BA KUN LAS DANG NYON MONGS PAS SPRUL PA
YIN PAR THOS PA LA SOGS PA'I SHES PA SKYES PA RAB TU SHES PA DE
BAS NA, DE LA KHA NA MA THO BA 'JIGS PA MED CING SKRAG PA MED PAR
GYUR PA YIN NO, ,'GRO BA KUN SPRUL PA DANG 'DRA BA YIN NA JI LTAR
BCINGS PA DANG GROL BAR

'GYUR ZHES ZER NA, DE KHO NA NYID DU CUNG ZAD KYANG MED PAR BSTAN
PA'I PHYIR, GZUGS DANG ZHES BYA BA LA SOGS PA GSUNGS TE, GZUGS
NAS RNAM PAR SHES PA'I BAR DU MA RIG PAS BCINGS PA MED CING, RIG
PA'I MTHUS GROL BA YANG YOD MIN TE ZHES RJES SU SBYAR RO, ,GANG
GI

PHYIR GZUGS LA SOGS PA YANG DAG PA MA YIN TE MED PA MA YIN NO,
,RGYU GANG GIS SHE NA, YOD PA NYID DU SGRUB PAR BYED PA'I TSAD MA
MED PA'I PHYIR RO, ,JI LTA BU KUN RDZOB YIN ZHE NA, DE LTAR ZHES
BYA BA LA SOGS PA GSUNGS TE, 'DI LTAR RIGS PAS CHOS THAMS CAD
STONG PA NYID YIN

YANG 'DI LTAR SNANG BA NI DGAG PAR MI NUS TE, THAMS CAD THA SNYAD
YIN PAR RTOGS NAS SEMS ZHUM PA MED DO, ,'ON KYANG BCINGS PA DANG
GROL BA DOR BAR BYA BA DANG, BLANG BAR BYA BA'I SEMS KYIS RANG
BZHIN CHOS NYID LA RTOGS NAS ZHUGS TE, DE NYID BSGOMS PA'I STOBS
KYIS JI

LTA BA BZHIN GYI CHOS RTOGS NAS BYANG CHUB 'THOB TE, RIGS PA'I
STOBS KYIS THAR PA RNAM PAR BZHAG LA, GZHAN GYIS JI SKAD BSTAN
PA'I RIM PA LAS BZLOG PA MA RIG PA'I NUS PAS BCINGS PA YIN PA'I
PHYIR DE BAS NA DE DAG GI RJES LA GO CHA BSTAN TO, ,BRTZE BA LA
SOGS PA

@18A *, ,SGRUB PAR BYED PA NI GANG ZAG DAM PA RNAMS TE, NYAN THOS
LA SOGS PA LA LTOS NAS RGYAL BA'I SRAS TE, BDEN PA GNYIS LA BRTEN
PA'I THUN MONG MA YIN PA'I LAM YIN NO, ,JI SKAD BSTAN PA NYID
THEG PA CHEN PO YIN PAR CI'I PHYIR ZHES DRI BA SNGON DU 'GRO

BAS THEG PA CHEN PO'I NGO BO RDZOGS PAR BYA BA'I PHYIR, CI'I
PHYIR ZHES BYA BA LA SOGS PA GSUNGS TE, GANG DU BYANG CHUB SEMS
DPA' GANG GIS 'BRAS BU DANG BCAS PA'I LAM BRTZE BA DANG, SBYIN PA
LA SOGS PA'I TSOGS KYIS SGRUB PA LA ZHON PA NI THOB PA'I SBYOR BA
LA GNAS PA STE,

RIM GYIS SEMS CAN THAMS CAD MYA NGAN LAS ZLO BAR BYED DO, ,DE BAS
NA 'DI NI THEG PA CHEN PO YIN NO, ,CI'I PHYIR ZHE NA, BYANG CHUB
SEMS DPA'I THEG PA NI THEG PA CHEN PO ZHES BYA STE, GANG GI PHYIR
NAM MKHA' DANG 'DRA BAR DPAG TU MED PA'I SEMS CAN GYI GO SKABS
'BYED PAR BSNYEN PAS NA 'DI NI

THEG PA CHEN PO'O, ,YON TAN RNAM PA THAMS CAD MTHAR THUG PA NAS
GZHAL MED KHANG DANG 'DRA BAS NA GZHAL MED KHANG CHEN NO, ,DGA'
SKYID BDE BA ZHES BYA BA LA SOGS PA THAMS CAD SPANGS PA'I PHYIR
ZAG PA MED PA NI DGA' BA'O, ,LUS KYI BDE BA'I TSOGS NI SKYID
PA'O, ,BDE BA NI SEMS LAS

BYUNG BA BDE BA'O, ,MNGON PAR 'THOB BYED NI DGA' SKYID BDE BA LA
MNGON PAR PHYOGS TE THOB PA NI BCOM LDAN 'DAS SO ZHES BYA BAR
'BREL TO, ,YANG NA KHYAD PAR DU 'PHAGS PA DE BAS NA BYANG CHUB
SEMS DPA'I LAM 'BRAS BU DANG BCAS PA LA THEG PA CHEN PO ZHES
BRJOD DO, ,DE LTA MOD KYI PHYOGS GZHAN DANG

GZHAN DU 'GRO BA'I GNAS SKABS THOB PA KHYAD PAR DU 'PHAGS PA'I
RGYU LA THEG PA CHEN PO ZHES BYA BA 'JIG RTEN PA LA GRAGS PA MA
YIN NAM, DE BZHIN DU THEG PA CHEN PO YIN PAR 'DZIN PAS PHYIN CI
LOG TU 'GYUR RO ZHES ZER NA, GANG ZHIG CES BYA BA LA SOGS PA
GSUNGS TE, THEG PA CHEN

PO LA ZHON PA NI BYANG CHUB SEMS DPA'O, ,PHYOGS NI SHAR PHYOGS LA
SOGS PA DES NYE BAR MTSON PA'O, ,SA DANG PO LA SOGS PA'I GNAS
SKABS SU PHYIN PA DES DE KHO NA NYID DMIGS PA MED DO, ,DE LTA YIN
NA JI LTAR MYA NGAN LAS 'DAS PAR 'GRO ZHES BYA BA'I THA SNYAD
'JUG CE NA, MYA

@18B NGAN ZHES BYA BA LA SOGS PA GSUNGS TE, MYA NGAN LAS 'DAS PAR
'GRO ZHES BYA BA 'DIR YANG PHYIN CI LOG GI NGO BO BZLOG PA NYID
LA MYA NGAN LAS 'DAS PA ZHES BYA BA'I RIGS PAS 'GRO BA NI MI
DMIGS PA'O, ,'JIG RTEN PAS KYANG RANG GI NGO BO DGAG PA TZAM NYID
LA MYA NGAN LAS 'DAS ZHES BYA BAR

GRAGS PAR BSTAN PA'I PHYIR, DPER NA ZHES BYA BA LA SOGS PA GSUNGS
TE, DPER NA ME SHI BA LA 'GAGS ZHES BYA BAR THA SNYAD 'DOGS KYI
ME DE 'GAGS PAS 'DAS PAR BYA BA BYED PA MA YIN NO, ,NGO BO THOB
PA MED PA'I PHYIR MA 'ONGS PA MA YIN NO, ,GNAS PAS DA LTAR BYUNG
BA MA YIN NO, ,DUS

KYIS 'GYUR PA'I BYE BRAG KHYAD PAR 'GYUR BA MI SRID DE TSAD MAS
GNOD PA'I PHYIR RO, ,RGYU DES NA RANG GI NGO BO LOG PA TZAM LA
'JIG RTEN PAS KYANG ME SHI ZHES BRJOD PAR BYED DO, ,GAL TE DE LTA
NA THEG PA CHEN PO DE KHO NA NYID KYI KHYAD PAR RTOGS PA MED PA'I
PHYIR JI LTAR BYANG CHUB SEMS DPA' DE LA

ZHON NAS SEMS CAN THAMS CAD MYA NGAN LAS 'DAS PA LA ZLO ZHE NA,
BYANG CHUB CES BYA BA LA SOGS PA GSUNGS TE, SNGON GYI MTHA' NI
RGYU'I STOBS KYI PHYI MA'I MTHAR 'BRAS BU BSKYED PA'I PHYIR DA
LTAR BYUNG BA LA DE DAG GI RANG GI NGO BO NGES PAR BYANG CHUB
SEMS DPA' MI DMIGS PA STE,

YANG DAG PA'I DON YIN PAR SGRUB PAR BYED PA'I TSAD MA MED PA'I
PHYIR RO, ,DE BAS NA DUS GSUM GCIG DANG DU MA DANG BRAL BA'I
PHYIR DAG PAR GYUR PA YIN TE, DE LTA BU'I RIGS PAS GANG DAG PA NI
'JIG RTEN PA'I MNGON PAR 'DUS BYAS PA MA YIN PAS DE NYID KYI
PHYIR CHAGS PA LA

SOGS PA'I SPROS PA SPANGS PA'I PHYIR SPROS PA MED PA'O, ,KUN TU
SEMS CAN MYA NGAN LAS ZLO BAR NUS TE, GZHAN DU NA DE DAG GIS DE
KHO NA NYID KYI KHYAD PAR MA RTOGS PAR MNGON PAR ZHEN PA DES
PHYIN CI LOG MA SPANGS PAS SEMS CAN GYI DON BYED MI NUS SO, ,DE
LTA BU DE LAS BZLOG

PA DE NYID NI SHES RAB DANG SNYING RJE LA SOGS PA TSOGS KYI SGRUB
PA YIN TE, THEG PA CHEN PO'I CHOS MA LUS PA'I RANG BZHIN PHA ROL
PHYIN MCHOG SPYOD PA GANG YIN PA YANG SGRUB PA YIN NO, ,TSOGS
BSAGS PA LA BZHI PA NGES PAR 'BYUNG BAS DE BSTAN PA'I PHYIR BYANG
CHUB SEMS ZHES

@19A *, ,BYA BA LA SOGS PA GSUNGS TE, GZEGS ZAN LA SOGS PAS DUS
RTAG PAR BRTAGS PA BKAG NAS DNGOS PO LA NYE BAR 'JUG PA NYID KYI
BRDAR BYAS PA'I PHYIR TSE STE, BRDA' GANG GI DUS KYI TSE BYANG
CHUB SEMS DPA' BDEN PA GNYIS RTOGS PAS NA MKHAS

PA'O, ,CHED DU BYA BA'I NGES PAR 'BYUNG BA'I SGRUB PAR SPYOD PAR
BYED CING CHOS RNAMS MA SKYES PAR RTOGS NAS 'GRO BA SEMS CAN
THAMS CAD YUL DU BYED PA NI SNYING RJE CHEN PO SKYED PA'O, ,BDAG
DANG GZHAN DU MNGON PAR ZHEN PA MED PA NI SEMS CAN 'DU SHES MED
DE YOD PA'I 'DU SHES MI BSKYED PA'O, ,

DE'I TSE SHES RAB DANG THABS LA MKHAS PA DE NI SHES RAB BO, ,DON
THAMS CAD KYI CHED DU BYA BA'I NGES PAR 'BYUNG BA'I SGRUB PA NI
PHA ROL TU PHYIN PA MCHOG GO, ,GANG SPYOD PA BYED CES BYA BA'I
BAR DU'O, ,SEMS CAN DU DMIGS NA NYES PA CI ZHIG YOD CE NA, GAL TE
ZHES BYA BA LA SOGS PA

GSUNGS TE, GAL TE RANG DANG GZHAN DAG YOD PAR 'DU SHES SKYED PAR
BYED NA, DE'I SDUG BSNGAL GYI 'DU SHES SKYES PAS SBYIN PA LA SOGS
PA RNAMS LA DKA' BAS SPYOD PAR BYED CING SDUG BSNGAL SPYOD PAS
'GRO BA'I DON BYA'O ZHES DMIGS PA'I PHYIR BDAG DANG GZHAN DU
YONGS SU RTOGS

PA'I BYANG CHUB SEMS DPA' YIN NO, ,DE BAS NA BDAG DANG GZHAN GYI
CHAR YONGS SU 'DZIN PA'I NYES PA DE GNYIS KYIS NYES PA THAMS CAD
'BYUNG NGO, ,DE LTA BAS NA YANG, 'DI NI SHES RAB PHA ROL PHYIN
MCHOG SPYOD MA YIN, ,ZHES BYA BA NI TSIGS SU BCAD PA'I DON TO,
,JI LTAR

SPYAD PAR BYA ZHE NA, BDAG CI ZHES BYA BA LA SOGS PA GSUNGS TE,
SKYE BA MED PA DANG SKYE BA ZHES RIM PA GZHAN DU SBYAR RO, ,BDEN
PA GNYIS THA DAD PAR GNYIS KYI RANG BZHIN DU MI RTOG CING YID LA
MI BYED PA NI GANG GI TSE THAMS CAD KYI THAMS CAD DU BDAG GI
RGYUD LA YOD PA'I SDUG

BSNGAL THAMS CAD BSAL BAR BYA'O ZHES BDAG NYID CI 'DRA BAR SEMS
CAN THAMS CAD DE 'DRA BAR SHES PA NI LHA LA SOGS PA'I SEMS CAN LA
ZHES SO, ,GZHAN DAG TU BYAS TE, KUN RDZOB TU GCIG TU RTOGS PA CI
'DRA BAR SEMS CAN THAMS CAD SGRO BTAGS PAS DBEN PAR SHES PA DE

@19B 'DRAR SEMS BSKYED PA LA SOGS PA CHOS KUN YANG SHES TE, STONG
PA NYID KYI RIGS PAS GCIG NYID DU RTOGS PAS BDEN PA GNYIS LA YANG
DAG PAR ZHUGS PA DE'I TSE, 'DI NI SHES RAB PHA ROL TU PHYIN MCHOG
SPYOD MA YIN NO, ,DE LTAR RTOGS PAR BYA BA'I DNGOS PO BRTAGS PAR
BSTAN NAS,

'JIG RTEN ZHES BYA BA LA SOGS PA GSUNGS TE, 'JIG RTEN DAG NA CHOS
MING YONGS SU BRJOD PA NI SEMS BSKYED PA LA SOGS PAS RAB TU
BSGRAGS PA'I MING GI SGRA'I SHES PA NI RJOD PAR BYED PA YIN PA'I
PHYIR RO, ,DE DAG KUN LA SKYE BA DANG NI YANG DAG 'DAS SPANGS TE,
SPANGS PA NI 'GAGS PA'O, ,

DE NYID SPANGS PA NI MI GNAS PA'I MYA NGAN LAS 'DAS PA'O, ,NYAMS
PA MED PA'I RANG BZHIN YIN PA'I PHYIR 'CHI MED DO, ,ME LONG LTA
BU'I YE SHES LA SOGS PA'I RANG BZHIN PHYIN CI LOG THAMS CAD
SPANGS PA'I PHYIR DAM PA STE, KHYAD PAR DU 'PHAGS PA'I CHOS KYI
NGO BO'O, ,DE LAS GZHAN GONG

NA MED PA'I YE SHES KYI DON THOB PA NI DGOS PA YIN NO, ,CHED DU
BYA BA NGES PAR 'BYUNG BA'I SGRUB PA'I SHES RAB NI MCHOG STE PHA
ROL TU PHYIN PA'O, ,DE LTAR GRUB PA LA RNAM PAR BKAG NAS ZHES BYA
BA'I SGRA NI RAB TU GRAGS PA'I MING GI RNAM GRANGS SO, ,GRUB PA
DE LA JI LTAR 'JUG PAR BYA ZHE

NA, BYANG CHUB SEMS DPA' ZHES BYA BA LA SOGS PA GSUNGS TE, RIM PA
BZHIN DU SBYAR TE, RANG BZHIN DE NI DE BZHIN NYID DO, ,MED PA NI
SGYU MA LTA BU YIN PA'I PHYIR YOD PA MA YIN NO, ,CHOS RNAMS BSGOM
PA LA SOGS PA'I RIM GYIS YONGS SU SHES PAR GYUR PA DE LTA BUR

GYUR PA'I CHED DU BYA BA'I BSGRUB PA'I SPYOD PA'O, ,DOGS MED NI
THE TSOM MED PAR BYA'O, DE LTAR BYANG CHUB SEMS DPA' DES THABS
DANG SHES RAB DANG LDAN TE KUN RDZOB DANG DON DAM PA LA GNAS
PA'O, ,SHES RAB BYAS PA NGES PAR BYAS PA'O, ,YANG DAG PAR ZHUGS
PA'I

PHYIR 'DI NI SHES RAB STE, JI SKAD BSTAN PA'I NGES PAR 'BYUNG
BA'I BSGRUB PA NI PHA ROL TU PHYIN PA'I MCHOG YIN TE, DE LA SPYOD
PA NI ZHUGS PA'O, ,DE DAG GIS NI RNAM PA THAMS CAD MKHYEN PA NYID
BSTAN TE, DE SKAD DU YANG, SEMS BSKYED PA DANG GDAMS NGAG DANG, ,

@20A *, ,NGES 'BYED YAN LAG RNAM BZHI DANG, ,SGRUB PA YI YANG
BZHIR GYUR PA, ,CHOS KYI DBYINGS KYI RANG BZHIN DANG, ,DMIGS PA
DAG DANG CHED DANG NI, ,GO CHA 'JUG PA'I BYA BA DANG, ,TSOGS NI
NGES PAR 'BYUNG BYAS RNAMS, ,THUB PA'I RNAM KUN MKHYEN PA

NYID CES GSUNGS PA YIN NO, ,GZHUNG 'DIR TSIGS SU BCAD PA RNAMS
KYIS NYE BAR BSDUS PA NI GSAL BAR MDZAD PA'I PHYIR YIN TE, STONG
PHRAG BRGYA PA'I DON THAMS CAD BSDUS PA'I PHYIR DE DANG MTHUN PAR
LE'U SBYAR BAR RIGS MOD KYIS BLO DMAN PA RNAMS KYIS MI RTOGS PA'I
PHYIR MA BYAS

TE, DE BZHIN DU STONG PHRAG NYI SHU LNGA PO DANG YANG MTHUN PAR
MA BYAS SO, ,SKYE BO THAMS CAD KYIS BDE BAR RTOGS PAR BYA BA'I
PHYIR RAM, DON GCIG PAR SHES PAR SHES PAR BYA BA'I PHYIR BRGYAD
STONG PA DANG MTHUN PAR LE'U THA MA'I DBYE BA 'DIR LE'U RDZOGS
PAR BDAG GIS BYAS SO, ,YON TAN RIN PO CHE

SDUD PA TSIGS SU BCAD PA LAS RNAM PA THAMS CAD MKHYEN PA NYID LA
'JUG PA'I LE'U STE DANG PO'I BSHAD PA'O,, ,,RNAM PA THAMS CAD
MKHYEN PA NYID RTOGS PA NI LAM YONGS SU MA SHES PAR MA YIN PAS
LAM SHES PAR BSTAN TO, ,DE LA DANG PO RTEN LA SOGS PA BRJOD PAR
BYA

BA'I PHYIR, GANG ZHIG CES BYA BA LA SOGS PA GSUNGS TE, GZUGS LA
SOGS PA'I MNGON PAR ZHEN PA GANG ZHIG MI SBYOR BAR GNAS PA NI
CHOS NYID LA GNAS PAR 'GYUR RO, ,'DI LTAR 'OD KYIS MOG MOG POR
MDZAD PAS RGYUD LA YOD PA'I NGA RGYAL BCOM PA NI RTEN YIN NO,
,DES

YANG DAG PAR BYANG CHUB KYI SEMS BSKYED PA NI YUL SO SOR NGES PA
YIN NO, ,'DI NA SNOD MIN SEMS CAN 'GA' YANG MED, ,CES GSUNGS PAS
'GRO BA THAMS CAD KYIS SANGS RGYAS THOB PAR 'GYUR TE, 'DOD CHAGS
DANG BRAL BA DANG CIG SHOS KYI RNAL 'BYOR PAS KYANG SANGS RGYAS
NYID THOB

PAS NA LAM SHES PA BSGOM PA NI KHYAB PA YIN NO, ,BSOD NAMS DANG
YE SHES KYI TSOGS YONGS SU RDZOGS PAR BYA BA'I PHYIR NYON MONGS
PA THAMS CAD MI SPONG BA NI RANG BZHIN NO, ,SHES RAB DANG THABS
LA MKHAS PA'I STOBS KYIS YONGS SU MA BZUNG BA'I SEMS CAN YONGS SU
BZUNG BA

@20B LA SOGS PA GANG YANG RUNG BA LAS SU BYA BA'I 'JUG PA YIN NO,
,DBYE BA LNGA PO'I DON MED NA MI 'BYUNG BA'I PHYIR CHOS NYID KYI
SGRAS 'PHANGS PA YIN NO ZHES RTOGS PAR BYA'O, ,GZHAN DU NA LAM
SHES PAS RTOGS PAR MI RIGS PAS DE NYID KYI PHYIR DE RTOGS PA'I
THABS YIN PAS DE DAG DON GYI DBYE

BA LNGA LA GNAS PA'O, ,SHES RAB KYI PHA ROL TU PHYIN PA NI LAM
SHES PA'I RANG BZHIN MCHOG LA SPYOD PA YIN NO, ,RTEN LA SOGS PA
BSTAN PA'I SHUGS KYIS LAM SHES PA'I DBANG DU BYAS TE, RANG GI LAM
THABS LA MKHAS PA'I PHA ROL TU PHYIN PA'I RAB TU RTOGS PA THOB
NAS THEG PA GZHAN GYIS

'DUL BA'I SEMS CAN THA DAD PA'I SEMS CAN GYI DON MNGON SUM DU MI
BYED PAR LAM RGYU DANG BCAS PA BSTAN PA LA YONGS SU MKHAS PA'I
THABS LA MKHAS PAS LAM THAMS CAD BYANG CHUB SEMS DPAS YONGS SU
RDZOGS PAR BYA'O ZHES BSTAN PA'I PHYIR NYAN THOS KYIS LAM BSTAN
PA'I CHED DU RTAG DANG ZHES BYA BA LA

SOGS PA GSUNGS TE, DE LA CHOS NYID KYIS SKYES PA 'JIG PA'I PHYIR
MI RTAG PA'O, ,ZAG PA DANG BCAS PAS MTHUN PA MA YIN PA'I PHYIR
SDUG BSNGAL BA'O, ,BDAG DANG GZHAN GYIS STONG PA'I PHYIR STONG
PA'O, ,RTAG PA NYID LA SOGS PA DE NYID LAS BZLOG PAR BYA BA DE
GNYIS NI DOR BAR BYA

BA DANG BLANG BAR BYA BA YIN NO, ,GTZO BO'I PHYIR SDUG BSNGAL GYI
BDEN PA BZUNG BA YIN NO, ,DE BZHIN NYID DANG DE BZHIN STONG ZHES
BYA BA 'DIS NI RAB TU 'BYED PA'I STOBS KYIS LHAG MA BDEN PA GSUM
PO'I PHYIN CI LOG DANG PHYIN CI MA LOG PA DE GNYIS MTHUN PA'I
PHYOGS DANG GNYEN PO'I RNAM PA

BSDUS PA YIN NO, ,DE LA BYANG CHUB SEMS DPAS JI LTAR GOMS PAR BYA
ZHE NA, STONG ZHES BYA BA LA SOGS PA GSUNGS TE, GZUGS LA SOGS PA
DE DAG DES MI DMIGS SO, ,'DIR RTAG PA LA SOGS PA'I CHOS KYI GNYEN
PO MI RTAG PA LA SOGS PA'I RNAM PA'I BDEN PA BZHI'I DNGOS PO

LA DMIGS PA NYAN THOS KYI MTHONG BA'I LAM BSKYED PAS DES MTHONG
BAS SPANG BAR BYA BA'I NYON MONGS PA SPONG BAR BYED PA DUS JI
SRID SGOM PA GANG ZHIG SHES PAS PHYIS LAM DER LTUNG BAR DOGS NAS
SPANG BA'I PHYIR RNAM PA DE DAG MI DMIGS PA'I RANG BZHIN YID LA
BYED DO, ,DE BAS NA STONG PA

@21A *, ,NYID KYI BDEN PAS SPYIR 'BRAS BU CUNG ZAD GANG THOB PA
LA YANG MI GNAS SO, ,DE NYID KYI PHYIR DBANG PO RTUL PO DANG
'BRING DANG RNON PO LA MI RTAG PA LA SOGS PA'I RNAM PA BSGOM PA
NA RIM PA JI LTA BA BZHIN BYANG CHUB RNAM PA GSUM THOB CES NYAN
THOS KYI THEG PA LAS

BSTAN PA'O, ,KHYAD PAR NYAN THOS DANG, RANG SANGS RGYAS DANG, DE
BZHIN GSHEGS PA'I SAR MI GNAS SHING RNAM PA THAMS CAD DU NYAN
THOS LA SOGS PA'I THEG PA BSTAN PA'I RIM PAS THABS MA YIN PA'I
PHYIR DES 'DUL BA'I SEMS CAN RJES SU GZUNG BA'I CHED DU BDAG MED
PA

NYID KYIS NYON MONGS PA'I SGRIB PA SPONG DU 'JUG PAR BYED PA YIN
GYI, DE LAS BYANG CHUB SEMS DPAS KYANG RGYAL BA'I PHYIR 'JUG PA
YIN NO, ,BDEN PA YONGS SU SHES PA'I SNGON DU NGES PAR 'BYED PA'I
CHA YONGS SU SHES PA 'GRO BAS NGES PAR 'BYED PA BSTAN PA'I PHYIR,
JI LTAR ZHES

BYA BA LA SOGS PA GSUNGS TE, JI LTAR 'DREN PA BCOM LDAN 'DAS GNAS
PA MED PAR SPYOD PA DE LTAR DE BZHIN NYID LA SOGS PA 'DUS MA BYAS
KYI KHAMS KYI DE KHO NA NYID LA YANG MI GNAS SO, ,DE BZHIN DU
'DOD PA'I KHAMS LA SOGS PA'I 'DUS BYAS LA YANG MI GNAS SHING, DE
BAS

NA DE LA JI LTAR SNANG BA RNAMS LA GNAS PA YIN NO, ,DE NYID KYI
PHYIR JI SKAD BSTAN PA'I RNAM PAR BSGOMS PAS NGES PAR 'BYED PA
YONGS SU SHES PA GNAS KYANG BYANG CHUB SEMS DPA' GNAS MED PA NYID
GNAS YIN NO, ,GANG GI PHYIR GNAS MED GNAS YIN 'DI NI RGYAL BA DE
BZHIN

GSHEGS PAS GSUNGS SO, ,NYAN THOS KYI LAM GYI RJES LA RANG SANGS
RGYAS RNAMS KYI LAM BRJOD PAR RIGS MOD KYI, NYAN THOS LAS RANG
SANGS RGYAS JI LTAR KHYAD PAR DU 'PHAGS, GANG GIS NA DE NYID KYI
LAM LA KHYAD PAR GYI CI YOD SNYAM PA'I DOGS PA BSAL BA'I PHYIR

GANG GIS SNGON THOS PA LA SOGS PA MNGON PAR 'DUS BYAS PAS GZHAN
GYIS BSTAN PA LA LTOS PA MED PAR RANG GI BYANG CHUB THOB PA NI
GCIG YIN NO, ,DE BZHIN DU SHES BYA'I SGRIB PA'I PHYOGS GCIG GZUNG
BA'I RNAM PAR RTOG PA SPANGS PA DANG, SGRA BRJOD PA MED PAR GZHAN
GYI DON

@21B BYED PA DAG GIS YE SHES ZAB PA YIN TE, GNYIS KYI KHYAD PAR
DU 'PHAGS SO, ,GZHAN DU NA KHYAD PAR DU 'PHAGS PA MED NA LAM LA
KHYAD PAR YOD PAR MI RIGS PA'I PHYIR SHUGS KYIS 'PHANGS PA YIN
PAR RIG PAR BYA'O, ,DE BAS NA KHYAD PAR DU 'PHAGS PA'I LAM KHYAD
PAR

CAN RANG SANGS RGYAS KYI LAM BSTAN PA'I PHYIR GANG DAG CES BYA BA
LA SOGS PA GSUNGS TE, DPER NA 'GA' ZHIG RGYA MTSOR NUB PAS PHA
ROL DANG TSU ROL GYI 'GRAM MI MTHONG BAS 'GRO BAR MI NUS TE,
THABS MI SHES PA'I PHYIR RO, ,DE BZHIN DU 'KHOR BA'I RGYA MTSOR
NUB

PA'I SKYE BOS SO, ,GANG GI PHYIR MI LDOG PA'I PHYIR BDE GSHEGS NI
NYAN THOS SO, ,RANG SANGS RGYAS DANG DE BZHIN CHOS RGYAL 'GYUR
'DOD PA NI MNGON PAR 'DOD PA'O, ,DES NA 'DI LA NI LAM SHES PA STE
LAM THAMS CAD DU YUL YIN PA'I PHYIR RO, ,CHOS LA RTOGS PA'I

BZOD PA 'DI LA MA BRTEN PAR SANGS RGYAS THOB PAR MI NUS TE, MNGON
PAR 'DOD PA'I DON MI THOB CES BYA BA'I DON TE GZHAN DU 'THOB PA
MED CES BYA BA'I DON TO, ,'DIS GZHI KHYAB PA'I DON DU BSTAN PA
'DIS NI RANG SANGS RGYAS KYI LAM GYI DBANG DU BYAS PA DE BSTAN
PAR 'GYUR RO, ,

GZUNG BAR RTOG PA 'BA' ZHIG SNGANGS PA'I RANG SANGS RGYAS KYI LAM
GANG GIS KHYAD PAR DU 'PHAGS PA DE'I RANG BZHIN KHO NA LAM SHES
PA MA YIN GYI, 'ON KYANG NYAN THOS LA SOGS PA'I LAM GYI RANG
BZHIN YANG YIN NO, ,GZUNG BA MED PAS DE 'DZIN MED CES BSTAN PA'I
PHYIR RO, ,

'DZIN PA'I RNAM PAR RTOG PA CI 'DRA BAS CHOS 'DZIN PA RANG SANGS
RGYAS SU RTOGS SHA NA, CHOS 'CHAD PA ZHES BYA BA LA SOGS PA
GSUNGS TE, 'DIR CHOS 'CHAD PA DANG NYAN DANG BSHAD BYA GANG YIN
PA SGYU MA LTA BU YIN TE, 'DIR DGOS PA NI DE LTA BU'I DNGOS PO'I
CHOS

TE; GANG GI PHYIR RANG GI MTSAN NYID DNGOS PO'I BDAG RGYUR RUNG
BAS 'DZIN PAR BYED PAR RNAM PAR MI RTOG PA'I SHES PA NI RANG GI
MTSAN NYID 'BRAS BU SKYE BAS DE MED NA MED PA YIN MOD KYI, GZUNG
BA'I RNAM PAR RTOG PA BKAG PA NA YANG GZUGS LA SOGS PA LA 'DZIN
PA'I RNAM

@22A *, ,PAR RTOG PA'I SHES PAS RANG GI RGYUD LA BAG CHAGS GZHAG
PA SAD PA LAS SKYE BA'I PHYIR BZUNG BA'I RNAM PAR RTOG PA LAS
NGES 'BYUNG ZHES BYA BA'I NGES PA MED DO, ,GANG GI PHYIR RANG
SANGS RGYAS GANG GIS GZHAN LA 'CHAD PA NYE BAR MTSON PA YIN PA'I
PHYIR MI

'CHAD PA YANG STE, GZUGS LA SOGS PA RNAM PAR MI RTOG PAS BZUNG
BA'I RJES LA 'DZIN PA'I RNAM PAR RTOG PA ZHES PA NYAN PA DANG
'DZIN PAR BYED DE, DE BZHIN DU GANG MNYAN PA DANG LDAN PA DAG
NYAN PA STE, DE DAG THAMS CAD KYANG RDZUN PA SNANG BA'I RANG
BZHIN 'DZIN PA'I

RNAM PAR RTOG PA DANG BRAL BA'I CHOS 'DZIN PA'ANG SGYU MA LTA BU,
CHOS DE 'CHAD PA DANG NYAN PA YANG SGYU MA LTA BUR RIG PAR BYA'O,
,DE BAS NA 'DZIN PA'I RNAM PAR RTOG PA MA SPANGS PA'I RIGS PA,
'DIS YANG RANG SANGS RGYAS KYI LAM GYI RANG BZHIN DU GYUR PAR
BLTA'O, ,RNAM PA

GANG GIS CHOS SGYU MA LTA BUR BSTAN PA NI RANG BZHIN BKAG NAS DE
KHO NA NYID DU YOD PAR RTOGS ZHES ZER NA, 'BRAS BU THOB CES BYA
BA LA SOGS PA GSUNGS TE, DE LA 'BRAS BU GANG ZHIG DANG PO LA SOGS
PA LA GNAS PA'I GANG ZAG BRGYAD PO NI 'BRAS BU 'THOB PA'O, ,TSOGS
NA

SPYOD PA DANG, BSE RU LTA BU 'ANG RANG SANGS RGYAS SU MTSUNGS PAS
RKYEN RGYAL LO, ,LONGS SPYOD RDZOGS PA DANG, SPRUL PA'I SKU GNYIS
PO DAG GIS 'JIG RTEN MGON GYI DBYE BA RNAM PA GNYIS SO, ,RIM PA
JI LTA BA BZHIN DU DON DU SBYOR BAS MKHAS PA DANG GSAL BA STE,
PHUL

DU BYUNG BA'I SHES RAB PHUN SUM TSOGS PAS MKHAS GSAL TE YANG DAG
PAR RDZOGS PA'I SANGS RGYAS MNGON SUM DU BYAS PA BZHIN NO, ,YANG
GANG GIS CHOS KYI SKU THOB PA NI MYA NGAN LAS 'DAS PA STE, RIM PA
JI LTA BA BZHIN DU RANG DANG GZHAN GYI DON LA SBYOR BA NI MKHAS
RIG GO, ,

YANG NA MKHAS PA RNAMS KYI NANG NAS SHES RAB PHUL TU BYUNG BA
PHUN SUM TSOGS PA NI MKHAS RIG GO, ,YANG DAG PAR RDZOGS PA'I
SANGS RGYAS MNGON DU BYED PA DE DAG THAMS CAD NI 'DAS MA THAG TU
BSTAN PA'I RNAL 'BYOR PAS KUN RDZOB TU BLANG BAR BYA BA GNYEN PO
SGYU MA LTA BU'I RANG BZHIN

@22B YIN TE; RTEN CING 'BREL PAR 'BYUNG BA NYID LA SOGS PA'I GTAN
TSIGS RNAMS KYIS BSTAN PA'I PHYIR CHOS KYI RGYAL PO YANG SGYU MA
LTA BUR RTOGS PAR BYA BA YIN NA GZHAN LTA CI SMOS TE DE BZHIN NO,
,GANG GI BRDA CUNG ZAD GRUB PAS DON MA GRUB PA SGRUB PAR BYED
PA'I DPE SGYU MA LTA BU

BSTAN PAS DE'I TSE YANG NYES PA CUNG ZAD KYANG MED DO, ,CI 'DRA
BA LA MKHAS PA'I GANG ZAG RANG SANGS RGYAS KYI THEG PA'I SNOD DU
'GYUR BA BSTAN PA'I PHYIR, GANG ZAG BZHI PO ZHES BYA BA LA SOGS
PA GSUNGS TE, DE LA SHES RAB 'BRING GI LTA BA DANG LDAN PA KUN
RDZOB DANG DON DAM PA'I

DBYE BA YONGS SU SHES PA'I MKHAS PA NI RGYAL SRAS SO, ,DANG POR
NGES PAR 'BYED PA'I CHA DANG MTHUN PA THOB PA NYID KYIS RANG
SANGS RGYAS KYI BYANG CHUB THOB PAR NGES PA NI PHYIR MI LDOG PA
STE GNYIS PA'O, ,THAMS CAD KYIS MCHOD PAR 'OS PAS NA DGRA BCOM PA
STE, ,MTHONG BA'I LAM

LA SOGS PA DE NYID KYIS BZUNG BA'I RNAM PAR RTOG PA SPANGS PAS
RIM PA JI LTA BA BZHIN DU DRI MA BSAL BA DANG, DE NYID KYI CHOS
NYID MNGON SUM DU BYAS PAS THE TSOM MED PA'I PHYIR SOM NYI SPANGS
PA NI GSUM PA'O, ,DGE BA'I BSHES GNYEN GYIS YONGS SU BZUNG BA NI
BZHI PA'O, ,

GANG ZAG BZHI PO DE DAG RANG SANGS RGYAS KYI RIGS CAN YIN PA'I
PHYIR 'DI LA SKRAG PAR MI 'GYUR RO, ,DE DAG GI RTEN BSTAN TO, ,JI
LTAR RANG SANGS RGYAS KYI LAM BYANG CHUB SEMS DPAS GOMS PAR BYA
BA BSTAN PA'I PHYIR, BYANG CHUB SEMS DPA' ZHES BYA BA LA SOGS PA

GSUNGS TE, NYAN THOS RNAMS BSGOM PA JI LTA BA BZHIN DU DNGOS PO
THAMS CAD RTEN CING 'BREL PAR 'BYUNG BA RTOGS PAS RANG SANGS
RGYAS KYI MTHONG BA'I LAM BSKYED DO, ,NYON MONGS PA SPONG BA YANG
DE BZHIN NO, ,SHES RAB 'BRING GI STOBS KYIS CHOS NYID LHAG PA
MTHONG BA

NYID JI SKAD BSTAN PAS KHYAD PAR DU 'PHAGS PA DANG LDAN ZHING
SHES BYA'I SGRIB PA BZUNG BAR RTOG PA PHYOGS GCIG SPONG BA DUS JI
SRID BSGOM PA SHES PA NYID KYIS PHYIS DE'I LAM DU LTUNG PA SPANG
BA'I PHYIR CHOS THAMS CAD STONG PA NYID YID LA BYED DO, ,DE LTAR
MI DMIGS PAS RANG

@23A *, ,SANGS RGYAS KYI THEG PA LA SPYOD PA NI BYANG CHUB SEMS
DPA' MKHAS RIG STE, DGRA BCOM PA NI SPANGS PA PHUN SUM TSOGS PA
LA YANG MI BSLAB PO, ,THAMS CAD MKHYEN PA NYID CHED DU SANGS
RGYAS LA DMIGS NAS DE'I THABS BDAG MED PA LA GOMS

PAR BYED PA NI CHOS RJES SU SLOB STE, BYANG CHUB SEMS DPA'I LAM
SHES PA LA SLOB PA'O, ,GANG ZHIG MI SLOB PA NI SHES RAB DANG
THABS LA MKHAS PA'I STOBS KYIS YONGS SU BZUNG BAS GO RIMS BZHIN
MI SLOB PA'O, ,DE NYID KYI PHYIR PHYIN CI MA LOG PAR RTOGS PA NI
DE SLOB PA YIN NO ZHES

BYA BA'I DON TO, ,NGES PAR 'BYED PA'I CHA YONGS SU SHES PA DES JI
SKAD BSTAN PA'I RANG SANGS RGYAS KYI LAM YONGS SU SHES PAR 'GYUR
BAS NGES PAR 'BYED PA BSTAN PA'I PHYIR, GZUGS 'PHEL ZHES BYA BA
LA SOGS PA GSUNGS TE, DE LA SBYIN PA'I RANG BZHIN BRJOD PA NI
GZUGS

TZAM YIN TE, NYE BAR LEN PA'I PHUNG PO LNGA'O, ,'PHEL BA NI BSAGS
PA'O, ,YONGS SU NYAMS PA NI BSAGS PA MED PA'O, ,YONGS SU BZUNG BA
NI RTEN PAR BYED CES BYA BA'I BAR DU'O, ,JI SKAD BSTAN PA BSGOMS
PAS NGES PAR 'BYED PA YONGS SU SHES PA NI SLOB PA STE, 'JUG

PAR BYED PA'O, ,GANG LA BYANG CHUB SEMS DPA' NI MI SLOB CING 'DOR
BAR BYED DE, NYE BAR LEN PA'I PHUNG PO LNGA PO 'PHEL BA DANG
NYAMS PA YONGS SU 'DZIN PA LA MI SLOB STE, BLANG BAR BYA BA SNA
TSOGS PA'I CHOS DRAN PA NYE BAR GZHAG PA LA SOGS PA RNAMS YONGS
SU MI 'DZIN CING DE

NYID KYI PHYIR THAMS CAD MKHYEN PA NYID SANGS RGYAS KYIS YONGS SU
MI 'DZIN TE, SEMS KYIS KYANG RTEN PAR MI BYED DE 'CHING BA YIN
PA'I PHYIR RO, ,DE LTA BUS NGES PAR 'BYUNG NGO ZHES BSTAN PAR
'GYUR RO, ,DE LTA BU LA 'DIR SLOB STE GOMS PA ZHES PAS BCOM LDAN
'DAS RNAM PA

THAMS CAD MKHYEN PA NYID DE, RIM GYIS BYA BA NI TSIG GI LHAG
MA'O, ,LHAG MA NYON MONGS PA SPONG BA NI SNGAR BSTAN PA'I LAM GYI
NGO BO LA MNGON DU PHYOGS PAS YANG DANG YANG DU DMIGS PA NI BSGOM
PA'I LAM DU BZHAG PA YIN PA'I PHYIR MTHONG BA'I LAM YONGS SU SHES
PA NYID

@23B KYIS DE YONGS SU SHES PAR GRUB PA DE BAS NA BYANG CHUB SEMS
DPA' MTHONG BA'I LAM YONGS SU SHES PA'I PHYIR NYAN THOS LA SOGS
PA DANG 'BREL BA'I BSGOM PA'I LAM LOGS SHIG TU MA BRJOD PAR SHES
PAR BYA'O, ,JI LTA BUR GYUR PA'I RGYAL BA'I SRAS KYIS MTHONG BA'I
LAM THOB PA'I STOBS

KYIS RANG GI LAM LA DBANG DU GYUR PA THOB PA DE LAS GZHAN PA'I
THEG PAS 'DUL BA'I SEMS CAN RJES SU 'DZIN PA NI LAM GNYIS LAS
YONGS SU RGYAL BA YIN PA'I PHYIR DE'I RJES LA TSE 'DI'I YON TAN
LA SOGS PA DANG LDAN PAR RJES SU GDAMS PAR BYA BA'I MTHONG BA'I
LAM BSGRUB PA'I PHYIR,

GZUGS NI ZHES BYA BA LA SOGS PA GSUNGS TE, GZUGS NI SHES RAB MA
YIN TE DE BZHIN NYID YIN NO, ,GZUGS LA SHES RAB MED DE, RNAM PAR
SHES PA LA SOGS PA YANG SHES RAB MED DO, ,SHES RAB LA YANG DE
BZHIN NO, ,'ON KYANG NAM MKHA'I KHAMS DANG MTSUNGS PAR DE

DAG GIS STONG STE, GZUGS LA SOGS PA RIGS PAS MA BSKYED PA'I PHYIR
CHOS THAMS CAD RTEN DANG BRTEN PAR THA DAD PA'I MTSAN NYID MED
DE, KHYAD PAR DANG SNA TSOGS PA'I RANG BZHIN DU MED CES BYA BA'I
BAR DU'O, ,DE SKAD DU, CHA SHAS SGRO 'DOGS JI SNYED PA, ,DE BSAL
PHYIR NA

NGES PA DANG, ,SGRA YANG DE SNYED KHO NA DES, ,DE DAG SPYOD YUL
THA DAD CAN, ,ZHES GSUNGS PA YIN NO, ,DE LTAR BSGOMS PAS MTHONG
BA'I LAM 'JIG RTEN PA'I CHOS KYI MCHOG GI RJES THOGS LA MI DMIGS
PA'I TING NGE 'DZIN SHES RAB MTSUNGS PAR LDAN PA DES NYON MONGS

PA BRGYAD CU GNYIS SPONG BAR BYED PA SKYE BA YIN NO, ,DE LTAR NA
'PHAGS PA'I BDEN PA BZHI'I RNAM PA'I BYE BRAG GIS RIM PA BZHIN
BSGOM PAR GRAGS PA JI LTA ZHE NA, DMIGS PA ZHES BYA BA LA SOGS PA
GSUNGS TE, DE LA YONGS SU SHES PA TZAM NYID SDUG BSNGAL GYI BDEN

PA STE DMIGS PAS SO, ,DNGOS PO THAMS CAD 'BYUNG BA'I RGYU YIN
PA'I PHYIR DNGOS POR MNGON PAR ZHEN PA SPANG BAR BYA BA YIN PAS
NA KUN 'BYUNG GI BDEN PA YIN TE SEMS CAN GYIS SO, ,MNGON SUM DU
BYA BA YIN PAS NA 'GOG PA'I BDEN PA STE NAM MKHA'I KHAMS KYIS SO, ,

@24A *, ,YON TAN THAMS CAD 'BYUNG BA'I PHYIR CHOS RNAM PAR 'BYED
PA NI LAM GYI BDEN PA YIN PAS SHES RAB KYIS SO, ,PHA MTHA' MED NI
SNGON DANG PHYI MA'I MTHA' DANG RGYU DANG 'BRAS BU ZHES BYA BA'I
BAR DU'O, ,YONGS SU RDZOGS PAR YOD PA'I DUS NI PHA

ROL LO; ,PHA MTHA' MED NI SGYU MA LTA BUR MED PA'O, ,GANG LA RANG
BZHIN YOD PA NI RANG BZHIN TE, DE NI PHA MTHA' MED DE, RGYU DANG
'BRAS BU'I RANG BZHIN SPANGS ZHES BYA BA'I BAR DU'O, ,'DIS 'GRO
BA'I RANG BZHIN MKHYEN PA'I PHYIR 'JIG RTEN MKHYEN PA STE, DE
BZHIN GSHEGS

PA RNAMS KYIS JI LTAR SNANG BA'I BDEN PA LA'O, ,DE DAG GI RANG
BZHIN GANG LA YOD PA DE NI GANG GI PHYIR RIGS PAS PHA MTHA' MED
PA'O, ,DE BAS NA RTEN CING 'BREL PAR 'BYUNG BAR SMRA BA'I PHYOGS
BDAG MED PA'I RNAM PA GCIG GIS CHOS THAMS CAD MNYAM PAR BSGOM PA
DANG, DNGOS POR

SMRA BA'I PHYOGS NYAN THOS KYI THEG PA LA SOGS PA BDEN PA MI RTAG
PA'I RNAM PA'I BYE BRAG BSGOM PA YIN PAR RNAM PAR GZHAG STE, RTAG
PA LA SOGS PA'I CHOS GZHAN SGRO BTAGS PA SRID PAS DE'I PHYIR 'GAL
BA MED DO, ,DNGOS POR SMRA BA'I PHYOGS LA CI'I PHYIR MI RTEN CE
NA, 'DU

SHES ZHES BYA BA LA SOGS PA GSUNGS TE, 'JIG RTEN LA GRAGS PA'I
GZUGS LA SOGS PA DE DAG NI GANG ZHIG MING TZAM STE, 'DI DAG THAMS
CAD MING TZAM STE, ,'DU SHES TZAM LA RAB TU GNAS, ,BRJOD PA LAS
NI GZHAN GYUR PA, ,BRJOD PAR BYA BAR RAB TU BRTAGS, ,

ZHES GSUNGS PA'I PHYIR RO, ,'DREN PA STE 'GRO BA'I BLA MAS BTAGS
PA TZAM DU'O, ,TZAM GYI SGRAS RNAM PA GZHAN GCOD PAR BYED DE,
MING TZAM DU YONGS SU BSGRAGS SO, ,DE BAS NA MING BTAGS PA YIN
PAR SHES NAS BDAG MED PA'I RNAM PA BSGOMS PAS GANG ZHIG

MTHONG BA'I LAM GYIS SPANG BAR BYA BA'I DNGOS PO DE MA THAG PA'I
LAM GYI STOBS KYIS SPANGS PA PHUN SUM TSOGS PA'I PHA ROL TU 'GRO
BA YIN NO, ,THOB PAR BYA BA'I DNGOS PO THOB PA NI RNAM PAR GROL
BA'I LAM GYI STOBS KYIS YIN TE, YE SHES PHUN SUM TSOGS PAR 'GRO
ZHING

@24B 'DU SHES DANG BRAL BA THOB PA DE NYID KYI PHYIR DOR BAR BYA
BA DANG BLANG BAR BYA BA MNGON SUM DU BYAS NAS PHA ROL TU PHYIN
TE, RANG BZHIN PHYIN CI MA LOG PAR RTOGS PA'I PHA ROL TU PHYIN PA
NI 'DIR MTHONG BA'I LAM LA GNAS PAR 'GYUR GYI GZHAN PHYIN CI LOG
GI RANG BZHIN LA MI RTEN TO, ,DON

DAM PAR BSGOM PA RGYU DANG BCAS PA YOD PA'I PHYIR PHYIN CI LOG GI
RANG BZHIN YOD DO ZHE NA, GAL TE ZHES BYA BA LA SOGS PA GSUNGS
TE, GAL TE GANGG'A'I KLUNG GI BYE MA SNYED DU BCOM LDAN 'DAS
BZHUGS TE YOD PA YIN NO ZHES YOD PA'I SGRA YONGS SU BSGRAGS KYANG
GTZO BOS KYANG MI SPYOD

NA; SKYE BO'I TSOGS GZHAN GYIS KYANG DE BZHIN DU YOD DO ZHES BYA
BAR SPYOD PA LTA GA LA YOD DE YOD MI SRID PAS RGYU MED PA LA SOGS
PA'I NYES PA DANG BRAL BA'I PHYIR GZOD MA NAS NYES PA MED PAS
SHIN TU DAG PA YIN NO, ,GZHAN GANG LAS RGYUR GYUR PA DE SGRUB PAR
BYED PA'I TSAD MA

MED PA'I PHYIR YOD PA SKYE BAR GA LA 'GYUR, DE BAS NA DNGOS PO
YOD PA ZHES BYA BA PHYIN CI LOG GI RANG BZHIN YIN PA'I PHYIR
SNGAR JI SKAD BSTAN PA DE LTAR SHES RAB PHA ROL PHYIN MCHOG NI
MTHONG BA'I LAM GYI BDAG NYID DO, ,SPYOD PA NI BDAG MED PA'I RNAM
PA GCIG PA'I CHOS THAMS CAD

KHYAD PAR DANG BRAL BA LA RJES SU GNAS SHING RTOGS SO ZHES BYA
BA'I BAR DU'O, ,DE LTA BUR GYUR PA NYID KYIS MTHONG BA'I LAM
BSGOM PA NI SNGON GYI DE BZHIN GSHEGS PAS LUNG BSTAN PA THOB PAR
'GYUR ZHES NYE BAR BSDU BA'I PHYIR, GANG TSE ZHES BYA BA LA SOGS
PA GSUNGS TE, GANG GI

TSE PHA ROL TU PHYIN PA MCHOG DANG NI JI SKAD BSTAN PA'I LAM GYI
RANG BZHIN BSGOM PAS RTOGS PA THOB PA DE'I TSE NGA LUNG BSTAN PAR
GYUR TE, SNGON GYI BCOM LDAN 'DAS MAR ME MDZAD KYIS DNGOS PO
THAMS CAD JI LTA BA BZHIN DU RTOGS PAS NA KHYOD MA 'ONGS PA'I DUS
SU SANGS RGYAS SU 'GYUR

RO ZHES GSUNGS SO, ,PHAN PA DANG BDE BA DANG MTHUN PA'I PHYIR
MTHUN PAR SMRA BAR GYUR PAR RGYAL BAS GSUNGS SO, ,RNAM PA THAMS
CAD MKHYEN PA NYID DU BSTAN PA'I MTHONG BA'I LAM LA SOGS PA'I LAM
SNGAR BSTAN PA'I RIGS PAS LAM SHES PA NYID LOGS SHIG TU

@25A *, ,RNAM PAR GZHAG GO, ,DER BSTAN PA'I NGES PAR 'BYED PA
MTHONG BA'I LAM 'DI'I YIN PAR GZUNG BAR BYA'O, ,YON TAN RIN PO
CHE SDUD PA TSIGS SU BCAD PA LAS BRGYA BYIN GYI LE'U STE GNYIS
PA'I BSHAD PA'O,, ,,MTHONG BA'I LAM GYI RJES LA

BSGOM PA'I LAM BRJOD PAR BYA BA YIN MOD KYI, BRJOD PAR BYA BA
NYUNG BA'I PHYIR DANG, 'BRAS BU LA GZHOL BAS GDUL BYA 'JUG PAR
BYA BA'I PHYIR BSTAN TE, SHIN TU RNAM PAR BSGOM PA'I LAM GTZO BO
YIN PAS DE BYED PA'I LAM BSTAN PA'I PHYIR, SHES RAB PHA ROL PHYIN
PA

ZHES BYA BA LA SOGS PA GSUNGS TE, SHES RAB KYI PHA ROL TU PHYIN
PA NI 'DIR BSGOM PA'I LAM GYI RANG BZHIN GANG LA STE, DE'I BDAG
NYID LA SBYOR ZHING GNAS PAS 'GRO BA SKYOB PA NI MGON PO STE,
'JAM DPAL LA SOGS PA'I BYANG CHUB SEMS DPA'O, ,'DI LA GANG

ZHIG RTAG TU NI THAMS CAD DU'O, ,GZHUNG DANG DON 'DZIN PA DANG,
THOS PA DANG, BSAMS PA DANG BSGOMS PA'I RANG BZHIN GYI SHES RAB
NI CHUB PAR BYED PA'O, ,CHOS NYID 'JIG PAR BYED PAS DNGOS POR
MNGON PAR ZHEN PAR BYED PA NI DRUG GO, ,SREG PA'I BDAG NYID YIN
PA'I

PHYIR 'DOD CHAGS NI ME'O, ,ZUG RNGU'I BDAG NYID YIN PA'I PHYIR
MTSON NI ZHE SDANG NGO, ,GTI MUG GIS GRANG BA DANG DRO BA MED PAR
BYED PAS CHU'O, ,MI TSUGS PA NI BSGOM PA'I LAM GYIS SHIN TU MNYAM
PAR BYAS NAS KUN TU MI SPYOD PA'O, ,RNAM PA GZHAN YANG RIGS PAS

PHYI'I YANG DUG LA SOGS PAS MI TSUGS SHING MI NUS PAR RTOGS PAR
BYA'O, ,DE BZHIN DU BDUD DANG BDUD KYI SDE NI DE'I 'KHOR TE
PHYOGS SO, ,BDUD KYI GLAGS TE NYES PA DANG BUG MI RNYED DE, GANG
GI SKABS BZUNG BAS KYANG GNOD PAR MI 'GYUR RO, ,BYED PA'I RJES LA

BSGOM PA'I LAM BRJOD PAR BYA BA YIN PAS DE YANG ZAG PA DANG BCAS
PA DANG, ZAG PA MED PA'I BYE BRAG GIS RNAM PA GNYIS SO, ,DE LA
ZAG PA DANG BCAS PA YANG MOS PA DANG, YONGS SU BSNGO BA DANG,
RJES SU YI RANG BA YID LA BYED PA'I MTSAN NYID KYI DBYE BAS

@25B GSUM DU 'GYUR RO, ,ZAG PA MED PA YANG SGRUB PA DANG, RNAM
PAR DAG PA'I DBYE BAS RNAM PA GNYIS SU 'GYUR RO, ,DE LA DANG PO
MOS PA YID LA BYED PA ZAG PA DANG BCAS PA NI YANG DGE BA'I CHOS
RNAMS MNGON PAR 'DU BYED DE, GSER GYI SGRAM [?] BU 'BYUNG KHUNGS

NAS THOB PA BZHIN DU YONGS SU RDZOGS PA'I RANG BZHIN SPYIR JI LTA
BA BZHIN DU MOS PAS MTHONG BA'I DGE BA'I CHOS LA DMIGS PA DANG
LDAN PAS DGOS PA MA LUS PA 'DUS PA'I GTZO BO SHES RAB KYI PHA ROL
TU PHYIN PA'I YUL LA MOS PA DANG, DRI BA LA SOGS BYED PA NI BSOD

NAMS MANG PO LA SOGS PAR BSTAN TO, ,DE YANG RANG GI DON DANG,
RANG DANG GZHAN GYI DON DANG, GZHAN GYI DON DANG GSUM LAS NGA'O
SNYAM PA'I NGA RGYAL GYI BAG CHAGS MA SPANGS PA'I PHYIR RANG GI
DON DU MOS PA YIN NO, ,DE BSTAN PA'I PHYIR LA LAS ZHES BYA BA LA
SOGS

PA GSUNGS TE, MYA NGAN LAS 'DAS PAS 'DUL BA'I SEMS CAN RJES SU
GZUNG BA'I PHYIR SPRUL PA'I SKU NYE BAR BSTAN NAS, DE BZHIN
GSHEGS PA'I MYA NGAN LAS 'DAS PA'I MCHOD RTEN LA BYED DE, SEMS
CAN GANG YANG RUNG BA ZHIG GIS MU SA LA GARBHA DANG, BEE d'U RYA
DANG,

GSER DANG, DNGUL DANG, SHEL DANG, MU TIG DMAR PO DANG, AASMA
GARBHA DANG BDUN TE, RIN PO CHE SNA BDUN LAS BYAS SHING MCHOD
RTEN LA STE, RIM PA BZHIN DU RIN PO CHE SNA BDUN GYI RANG BZHIN
DPE GANGG'A'I KLUNG GI DE BZHIN GSHEGS PA'I MCHOD RTEN BGYIS
SHING

'JIG RTEN GYI KHAMS BYE BA PHRAG STONG BKANG STE, DES MCHOD RTEN
BYAS NAS MCHOD PA BYED CES BYA BAR 'BREL TO, ,RIM PA DE BZHIN DU
SEMS CAN JI SNYED PAS, ZHING BYE BA MTHA' YAS PAR YONGS SU RTAG
PAR BZUNG NAS ZHES BYA BAR 'BREL TO, ,MCHOD RTEN DE SNYED BYAS

TE; DE DAG THAMS CAD KYIS MCHOD PA BYED PA LAS GZHAN MI BYED PAR
LHA'I ME TOG LA SOGS PA RNAMS KYIS BSKAL PA DUS GSUM DU YANG DANG
YANG DU'AM PHYIS KYANG LHAG PAR MCHOD LA, YANG 'GRO BA GZHAN GANG
ZHIG GIS RANG GI DON PHUN SUM TSOGS PA'I CHED DU

@26A *, ,MOS PA BSKYED DE, SNA TSOGS PA'I GZUGS KYIS DON BYED PA
NI RNAM 'DREN TE, BCOM LDAN 'DAS DANG, GNAS DANG GNAS MA YIN PA
MKHYEN PA'I STOBS LA SOGS PA DANG 'BREL PA NI STOBS BCU PA STE,
DE LAS 'DI 'BYUNG BAR 'GYUR TE,

GZHUNG GI BDAG NYID BDE BAR GSHEGS PA'I YUM 'DI GLEGS BAM LA BRIS
TE, GZHUNG DANG DON 'CHANG BAR BYED CING ME TOG LA SOGS PAS MCHOD
CING BSTI STANG BYED GYUR NA, BSOD NAMS KYI YUL GYI BYE BRAG DE
BZHIN DU BSTAN TO, ,RNAL MA'I DON NYE BAR BSDU BA'I PHYIR,

MCHOD RTEN BYAS ZHES BYA BA LA SOGS PA GSUNGS TE, SNGAR BSTAN
PA'I MCHOD RTEN LA MCHOD PA BYAS PA CI 'DRA BA'I BSOD NAMS KYI
PHUNG PO YONGS SU BZUNG BA DES KYANG NI SNGA MA LA MCHOD PA'I
BSOD NAMS CHA PHRA BA'I CHAR MI PHOD DO, ,DE LTA BAS NA SHES RAB
KYI PHA ROL TU PHYIN PA LA DE

BZHIN DU RANG GI DON 'DOD PAS MOS PA BSKYED PAR BYA'O ZHES BSTAN
PAR 'GYUR RO, ,DE'I RJES LA BDAG DANG GZHAN MNYAM PA'I PHYIR BDAG
DANG GZHAN GYI DON DU MOS PA YIN TE, DE BSTAN PA'I PHYIR RGYAL
BA'I ZHES BYA BA LA SOGS PA GSUNGS TE, GANG DAG PHYOGS BCU RNAMS
SU

BSTAN PA NUB PAR GYUR PA'I PHYIR 'DAS PA'O, ,GANG BSTAN PA MA
BYUNG BA'I PHYIR MA 'ONGS PA'O, ,GANG YANG BSTAN PA GNAS PA NI
'JIG RTEN MGON TE, DE DAG THAMS CAD KYIS RIG SNGAGS CHEN MO 'DI
LA BSLABS PAS PHYIN CI LOG GI BAG CHAGS KYI SGRIB PA THAMS CAD
DANG NAD RNAMS

NYE BAR ZHI BAR BSTAN TO, ,BLA NA MED PA'I RIG SNGAGS KYIS 'DREN
PAR GYUR TO, ,'GYUR RO, ,GYUR PA DE BAS NA SHES RAB KYI PHA ROL
TU PHYIN PA 'DI NI BCOM LDAN 'DAS ZHES BYA BAR 'BREL TO, ,MYA
NGAN NI SDUG PA DANG BRAL BA LA SOGS PAS SEMS GDUNGS PA'O, ,SDUG
BSNGAL

NI BZOD PAR DKA' BA LUS KYI TSOR BA'O, ,CHOS NI NAD KYIS NGAG
'CHOL BA'O ZHES BYED NA GSAL BA'O, ,SEMS CAN KHAMS MANG NI 'GRO
BA MA LUS PA SANGS RGYAS THOB PAR BYED CES BYA BA'I BAR DU'O,
,GAL TE DE BZHIN GSHEGS PA KHO NA BSKYED PA'I DON BYED NA BYANG
CHUB

@26B SEMS DPA' MA YIN NO ZHES, GANG DAG CES BYA BA LA SOGS PA
GSUNGS TE, BYANG CHUB SEMS DPA' GANG DAG SPYAD PAR BYA BA'I SBYIN
PA LA SOGS PA SPYOD PAS SEMS CAN LA PHAN PA'I RANG BZHIN DANG
BRTZE BA'I PHYIR SNYING BRTZER BYAS PA'O, ,DE DAG GIS KYANG RIG
SNGAGS 'DI LA

BSLABS NAS MKHAS PA THOB PA STE BYANG CHUB LA REG GO, ,GANG YIN
PA'I BDE BA 'DUS BYAS PA NI LHA LA SOGS PA RNAMS KYI'O, ,'DUS MA
BYAS KYI BDE BA NI NYAN THOS RNAMS KYI'O, ,DE KUN 'DI LAS 'BYUNG
BAS MA'O, ,BDE BA DE KUN 'DI LAS 'BYUNG BAR RIG PAR BYA'O, ,DE
BAS

NA DE DAG GI DON BYED PAR BSTAN PAR 'GYUR RO, ,YANG JI LTAR GCIG
GIS DU MA'I NGO BO BYED CE NA, SA BON ZHES BYA BA LA SOGS PA
GSUNGS TE, SBUD MA LA SOGS PA'I SA BON SA LA BTAB PA NA NYAMS PA
LA SOGS PA MED PAS GNAS PA RIM GYIS 'BYUNG BAR 'GYUR TE, GZHAN

YANG SHING GCIG LAS LHAN CIG BYED PA'I TSOGS PA RNYED NAS RNAM PA
MANG PO'I GZUGS DAG 'BRAS BU'I RNAM PAR RAB TU SKYE'O, ,DPE DE
BZHIN DU LHAN CIG BYED PA'I BYE BRAG GI DBYE BAS DE BZHIN DU GCIG
GIS KYANG RGYAL BA DE BZHIN GSHEGS PA DU MA'I DON BYED PAR DGONGS
SO, ,

SANGS RGYAS DE DAG GI YANG BYAMS PA LA SOGS PA DANG PO'I RGYU
NYID MA YIN NAM JI LTAR YUM GCIG GI RGYU NYID YIN PAR SMRA ZHE
NA, PHA ROL PHYIN LNGA ZHES BYA BA LA SOGS PA GSUNGS TE, BYAMS PA
LA SOGS PA SPYIR JI SNYED YOD PA BYANG CHUB THOB PAR BYED PA NYID
GOMS PAR BYED PA

NI BYANG CHUB SEMS DPA'I YON TAN NO, ,KHYAD PAR DU NI PHA ROL TU
PHYIN PA LNGA PO SBYIN PA LA SOGS PA'I CHOS JI SNYED PA GANG GI
PHYIR DE DAG KUN KYANG SHES RAB PHA ROL PHYIN LAS SKYES TE, BYED
PA PO DANG, LAS DANG, BYA BA MI DMIGS PAS PHYIN CI MA LOG PAR
GYUR PA DE BAS NA DE

NYID GTZO BO YIN NO ZHES BYA BA'I DON TO, ,DE DAG GI YANG RJES SU
'BRANG BA MA YIN NAM GANG GI PHYIR DE SKAD SMRA ZHE NA, 'KHOR LO
ZHES BYA BA LA SOGS PA GSUNGS TE, JI SKAD DU, GSER DNGUL ZANGS
LCAGS 'KHOR LO CAN, ,DE DAG GLING GCIG GLING GNYIS DANG, ,GSUM

@27A *, ,DANG BZHI LA MAS RIM BZHIN, ,ZHES GSUNGS PA'I 'KHOR LOS
SGYUR BA BZHI LAS GANG YANG RUNG BA LA RGYAL PO GZHAN YANG 'KHOR
LOS SGYUR BA GANG NAS 'GRO BA'I LAM NAS 'GRO ZHING 'DUD PAR BYED
DE, DE NYID KYI BSOD NAMS KYI DBANG GIS SKYES

PA'I 'KHOR LO RIN PO CHE LA SOGS PA BDUN DANG DPUNG STE GLANG PO
CHE LA SOGS PA'I TSOGS KUN NO, ,GANG DE BZHIN DU PHYIN CI MA LOG
PA'I RANG BZHIN GYI LAM SHES RAB KYI PHA ROL TU PHYIN PA RGYAL BA
RNAMS KYI STE, 'GRO BAS BDAG MED PA RTOGS PA RGYUD LA RNAL 'BYOR
GYIS BSKYED DE, DE'I DBANG

GIS BYUNG BA MA YIN PA'I PHYIR YON TAN KUN TE, BYAMS PA LA SOGS
PA PHYIN CI MA LOG PAS RANG BZHIN 'DZIN PA'I PHYIR CHOS SO, ,YANG
DAG PA LA MNGON DU PHYOGS PA BSKYED DE, DE BAS NA PHYIN CI MA LOG
PA'I SHES PA SNGON DU 'GRO ZHING DE NAS CHOS THAMS CAD 'GRO'O,
,YUL NI

GANG CUNG ZAD CIG GI RJES SU MI 'GRO STE, SKYED PAR MI BYED PA'I
PHYIR RO, ,DE BAS NA RNAM PA THAMS CAD DU RANG DANG GZHAN GYI DON
'DOD PAS YUM LA 'DOD PA BSKYED PAR BYA'O ZHES STON PAR 'GYUR RO,
,YON TAN RIN PO CHE SDUD PA TSIGS SU BCAD PA LAS PHA ROL TU PHYIN
PAS DPAG TU

MED PA'I PHAN YON 'DZIN PA DANG MCHOD RTEN LA BKUR STI BYA BA'I
LE'U STE GSUM PA'I BSHAD PA'O,, ,,DE NAS DE'I RJES LA BDAG GI
RANG BZHIN DU 'GRO BA RNAMS BYAS PA'I PHYIR GZHAN GYI DON DU MOS
PA YIN TE, DE BSTAN PA'I PHYIR, RGYAL BA ZHES BYA BA LA SOGS PA

GSUNGS TE, DE DAG CHAG GNYIS BZHAG PA LAS, KOO SHI KA KHYOD CHA
GANG LEN ZHES RGYAL BAS DRI BA RMAS PA DANG, GANG GI RGYAL BA'I
SKU GDUNG GIS DOG SA THAMS CAD KHYAB PAR GTAMS TE RTZE MO BYUR
BUR BGYIS PAS GANGG'A'I KLUNG GI BYE MA SNYED KYI SANGS RGYAS KYI
ZHING CHAR GZHAG

PA'I TSE SHES RAB KYI PHA ROL TU PHYIN PA CHA 'DI NYID LEN TO
ZHES GSOL BA'I TSIGS SU BCAD PA'I DON YIN NO, ,DE BZHIN GSHEGS
PA'I SKU GDUNG LEN PA LA MA GUS PA GANG GI RGYU YIN ZHE NA, LAN
DU CI SLAD CES BYA BA LA SOGS PA GSUNGS TE, DE BZHIN GSHEGS PA'I
SKU

@27B GDUNG LA MI GUS PA BDAG MA LAGS TE, 'ON KYANG RGYAL PO LA
NYE BAR BRTEN PA'I MIS DE'I MTHUS RNYED PA THOB STE DE'I LJONGS
KYI YUL PA THAMS CAD KYIS MCHOD PA LTAR, SHES RAB KYI PHA ROL TU
PHYIN PA LA NYE BAR BRTEN NAS CHOS MTHAR THUG PA SANGS RGYAS NYID
KYI RGYU YIN PAS DE'I DBANG

GIS KHAMS GSUM PA THAMS CAD KYIS MCHOD PA GNYIS SO, ,DE LTA BAS
NA SHES RAB KYI PHA ROL TU PHYIN PAS YONGS SU BSGOS TE, BDAG NYID
CHEN PO'I RNAL 'BYOR GYIS BSTEN PAS DE'I PHYIR SKU GDUNG SROG
CHAGS RNAMS KYIS MCHOD DE, DE LTA BU'I SHES RAB KYI PHA ROL TU
PHYIN PA CHEN

PO BSTEN PAR BYAS PAS YIN NO, ,GAL TE DE LTA YIN NA BCOM LDAN
'DAS MYA NGAN LAS 'DAS PAS RTEN MED PA'I PHYIR MI MCHOD DO SNYAM
PA LA NUS PA YOD PAR DPE SNGON DU 'GRO BA BSTAN PA'I PHYIR, NOR
BU RIN CHEN ZHES BYA BA LA SOGS PA GSUNGS TE, DPER NA NOR BU RIN
PO CHE MI MA

YIN PA SEL BA LA SOGS PA'I YON TAN THAMS CAD DANG LDAN PAS DE
NYID KYI PHYIR RIN THANG LAS 'DAS PAS RIN THANG MED PAR THOB BO,
,GAB TZE GANG DU SBAS PA'I GAB TZE DE LA NOR BU RIN PO CHE DE'I
MTHUS PHYAG BGYI BAR 'OS SO, ,DE GAB TZE LAS PHYUNG BAR GYUR PA
DE NI RIN PO CHE STON PA'I

GAB TZE LAS REG PAR DGA' BA DANG LTA BA LA SOGS PA STE, KYANG GI
SGRA NI GAB TZE LA YANG NGO, ,YON TAN THAMS CAD KYI RGYU YIN PA'I
PHYIR YON TAN GYI RANG BZHIN NOR BU RIN PO CHE DE'I YIN PAS NA
LAGS SO, ,DE BZHIN DU DE DANG 'DRA BAR SHES RAB PHA ROL PHYIN
MCHOG YON TAN GYIS

BCOM LDAN 'DAS MYA NGAN LAS 'DAS PAR KHAS BLANGS PAR YUM GYI
MTHUS RING BSREL GYI SKAL BA DANG LDAN PA LA CHO 'PHRUL GYI SEMS
DANG BA'I RGYU YIN PA'I PHYIR RGYAL BA'I RING BSREL TE, RING
BSREL YONGS SU BRTAGS PA'I MDO'I MTSAN NYID DANG LDAN PAS MCHOD
PA BRNYES SO, ,DE LTA

BAS NA GANG ZHIG RGYAL BA'I YON TAN GZHAN GYI DON LA MOS PA YONGS
SU 'DZIN PAR 'TSAL BA DES SHES RAB KYI PHA ROL TU PHYIN PA BRIS
PA LA SOGS PA LA MNGON PAR SBYOR BAS BLANGS NAS GNOD PA THAMS CAD
ZHI BAS NA 'DI NI THAR PA LAGS TE MYA NGAN LAS 'DAS PA ZHES BYA
BA'I BAR

@28A *, ,DU'O; ;DE DAG GIS GZHAN GYI DON LA MOS PA BSTAN NAS, CI
STE SBYIN PA LA SOGS PA'I PHA ROL TU PHYIN PA GZHAN LA YANG MOS
PA YOD PA MA YIN NAM CI'I PHYIR RGYAL BA SKYED MA NYID KHO NA
GTZOR BYAS NAS MOS PA RNAM PA GSUM DU BSTAN CE NA, SBYIN

PA SBYIN PA ZHES BYA BA LA SOGS PA GSUNGS TE, GANG GI PHYIR BYED
PA PO DANG, LAS DANG BYA BA'I BYE BRAG GI DMIGS PAR SBYIN PA LA
SOGS PA'I RANG BZHIN LA DANG POR 'JUG PAS SNGON DU 'GRO BA SHES
RAB STE, DE LTAR TSUL KHRIMS BZOD PA BRTZON 'GRUS BSAM GTAN DE
BZHIN NO, ,

SNGAR BSHAD PA'I YANG GI SGRA 'DIR YANG SBYAR BAR BYA'O, ,DGE
CHOS NI SBYIN PA LA SOGS PA'O, ,CHUD MI GSON PA NI NYAN THOS LA
SOGS PA'I BYANG CHUB TU MI BSNGO BAS YUN RING DU GNAS PAR BYA'O,
,YONGS SU 'DZIN PA NI MI DMIGS PA YIN NO, ,RGYU MTSAN NI TSUL
GCIG STE,

DE'I SNYING PO CAN YIN PA'I PHYIR BSDUS PA GOMS PAR BYAS, SEMS
BSKYED PA LA SOGS PA'I CHOS THAMS CAD KYANG NGES PAR BYAS NAS
SNANG BA STE MNGON SUM BZHIN NO, ,DE BAS NA DE LA MOS PA RNAM PA
GSUM BSTAN TO, ,DE'I PHYIR SHES RAB KYI PHA ROL TU PHYIN PA LA
MOS PA

NI KHYAD PAR MED PA THAMS CAD LA YIN TE, DPE SNGON DU 'GRO BAS
BSTAN PAR BYA BA'I PHYIR, DPER NA ZHES BYA BA LA SOGS PA GSUNGS
TE, DPER NA 'DZAM BU'I GLING NA SHING MANG BYE BA STONG RIM PA
BZHIN DU RGYU DANG 'BRAS BU RNAM PA SNA TSOGS PA RNAM PA DU MA
GZUGS MTSAN

NYID MI MTHUN PA MANG PO'I RANG BZHIN NO, ,GANG GI TSE GRIB MA
ZHES GRANGS SU BRJOD PA 'BA' ZHIG TU 'GRO ZHING RAB TU 'THOB STE,
GRIB MA DE YANG SNA TSOGS PA MED PA'I PHYIR SGRA THA DAD PA YANG
MED DE, KHYAD PAR MED PAR GRIB MA MA YIN PA GZHAN LAS LDOG PAS
GRIB MA TZAM MO, ,

DE BZHIN DU SHES RAB KYI PHA ROL TU PHYIN PAS 'KHOR GSUM RNAM PAR
DAG PAR PHYIN CI MA LOG PA'I RANG BZHIN GZHAN DU YONGS SU SPONG
BA YIN NO, ,LNGA NI SBYIN PA LA SOGS PA'I PHA ROL TU PHYIN PA'O,
,RGYAL BA NI RNAM PA THAMS CAD MKHYEN PA NYID DE, SANGS RGYAS
NYID DU MTSON

@28B PAR GYUR PA'I YONGS SU BSNGO BA YID LA BYED PAS YONGS SU
BSNGOS NA SBYIN PA LA SOGS PA DE DAG PHA ROL TU PHYIN PAR 'GYUR
TE, RGYAL BA'I ZHES BYA BA SNGA MA DANG 'BREL TO, ,RNAM PA GNYIS
KYIS SBYIN PA LA SOGS PA LNGA PHA ROL TU PHYIN PA YIN TE, SHES
RAB 'PHEL BA NI GTZO BO DON DANG

MTHUN PA'I PHYIR PHA ROL TU PHYIN PA STE, DRUG PA NI RAB TU GRAGS
PA YIN NO, ,GTZO BO SHES RAB KYI PHA ROL TU PHYIN PA MA YIN PA
RNAM PAR BCAD PA'I PHYIR PHA ROL TU PHYIN PA ZHES MING DU BRJOD
DE, SNA TSOGS PA'I KHYAD PAR SPANGS TE TSUL GCIG PAS RANG BZHIN
GCIG PAR 'GYUR RO, ,

'GYUR BA BYANG CHUB KYI NGO BOR RO, ,DE BAS NA PHYIN CI MA LOG
PA'I CHOS NYID GSAL BAR BYED PA'I PHYIR YUM GANG YIN PA NYID 'DRI
BA LA SOGS PA'I BSAM PAS YONGS SU DAG PAS DE NYID THAMS CAD DU
GNAS PAR GYUR PA YIN NO, ,YON TAN RIN PO CHE SDUD PA TSIGS SU
BCAD PA LAS

YON TAN YONGS SU BRJOD PA'I LE'U STE BZHI PA'I BSHAD PA'O,, ,,MOS
PA 'DI GSUM GYI BCOS MA'I NYES PA SPANG BA NI GOMS PA YIN PAR
SHES NAS BCOS MA SPANG BA'I PHYIR RJES SU 'GRO BA'I SGO NAS BSTAN
PA NI BYANG CHUB SEMS DPA' ZHES BYA BA LA SOGS PA GSUNGS

TE, BYANG CHUB SEMS DPA' GANG ZHIG GIS KUN BRTAGS PA'I GZUGS MI
RTAG PA DANG GANG ZHIG RNAM PAR BRTAGS PA'I GZUGS LA SOGS PA'I
SKAD CIG GZHAN DU MI GNAS PAS MI RTAG PA DANG, CHOS NYID KYI
GZUGS KYI BDAG NYID GZUNG BA DANG 'DZIN PA DANG BRAL BAS MI

RTAG PA'O ZHES MOS PAS MOS PAR BYA ZHING GSAL BAR BYED NA DE BCOS
MA STE SKABS KYI DON SPANGS NAS SPYOD MA STE, DNGOS PO'I RANG
BZHIN RAB TU MI SHES PA'I PHYIR RO, ,GANG GI PHYIR CHOS RNAMS
SGYU MA LTA BUR KHONG DU CHUD PAS SKYE BO MKHAS PAS NAM YANG CHOS
RNAMS 'JIG PAR MI

BYED; 'JOG PAR MI BYED DE, DNGOS PO 'DI DAG BRDZUN PA'I PHYIR RO,
,LDOG PA'I SGO NAS BSTAN PA'I PHYIR GANG LA ZHES BYA BA LA SOGS
PA GSUNGS PA LA GANG NA NI DNGOS PO STE, CHOS NYID LA MOS PAS
GZUGS MIN TSOR BA MIN TE MI DMIGS SO, ,'ON KYANG CHOS THAMS CAD
DE

@29A *, ,KHO NA NYID DU MA SKYES SHING RANG BZHIN GYIS STONG PAR
SHES PA DE NI DE DAG STE, SHES RAB KYI PHA ROL TU PHYIN PA MCHOG
LA SPYOD PA YIN TE, YANG DAG PAR MOS PAS BCOS MA SPANGS ZHES BYA
BA'I BAR DU'O, ,DE NAS DE'I RJES LA MOS PA GSUM SGOM PAR

BYED PA'I BYANG CHUB SEMS DPA' GONG NAS GONG DU 'JUG CING SPRO
PAR BYA BA'I PHYIR YANG DAG PAR YOD PA'I YON TAN BRJOD PA NI RIM
PA BZHIN DU BSTOD PA DANG, BKUR BA DANG, BSNGAGS PA SANGS RGYAS
LA SOGS PA MDZAD DO, ,ZHES STON PA LA SOGS PAS BSTAN PAR BZHED
NAS,

LA LAS ZHES BYA BA LA SOGS PA GSUNGS TE, LA LAS GANGG'A'I KLUNG
GI BYE MA SNYED KYI SANGS RGYAS KYI ZHING RNAMS KYI SEMS CAN JI
SNYED PA KUN DGRA BCOM PA NYID LA BKOD PA BAS, GANG GIS SHES RAB
KYI PHA ROL TU PHYIN PA 'DI LTA STE GZHUNG GI BDAG NYID LA MOS
PAR BYED PA GANG YANG

RUNG BA LA YI GER BRIS TE, SEMS CAN GZHAN RNAMS LA GLEGS BAM BYIN
NA DE BAS 'DI BSOD NAMS RAB TU MANG PO SKYE STE, SNGA MA'I DON
BYED PA LAS KHYAD PAR DU 'PHAGS SO, ,GANG GIS GLEGS BAM TZAM BYIN
PAS BSOD NAMS KHYAD PAR DU 'PHAGS SHE NA, LAN DU CI PHYIR

ZHES BYA BA GSUNGS TE, TSIGS SU BCAD PA 'DIR RIM PA GZHAN DU
SBYAR TE, SHES RAB KYI PHA ROL TU PHYIN PA 'DIR MNYAN PAS NYAN
THOS KYI RANG GI RNAM PAR GROL BA DANG, RANG SANGS RGYAS KYI RANG
GI BYANG CHUB DANG, DE BZHIN GSHEGS PA'I SANGS RGYAS TE BSAM PA
DANG

BSGOM PAS MYUR DU REG GO, ,'DI LTAR GLEGS BAM NI 'DIR YUL YIN TE,
BLANGS NAS DE LA BSLABS PAS MU STEGS CAN NGAN PA SMRA BAS ZIL
GYIS MI GNON PA'I PHYIR SMRA MCHOG STE, 'DIR STONG PA NYID NI
BYANG CHUB RNAM PA GSUM PO MA LUS PA DE'I RGYU MTSAN YIN PA'I
PHYIR RO, ,

DE BAS NA MA TSANG BA MED PA NI BYANG CHUB GSUM BYIN PA YIN PA'I
PHYIR GLEGS BAM TZAM BYIN PA BSOD NAMS LHAG PA'I RGYU YIN TE, 'DI
NYE BAR MTSON PA YIN PA'I PHYIR YUM LA 'DIR GANG YANG RUNG BA'I
BYANG CHUB SEMS DPA' MOS PA NI THAMS CAD NAS BSOD NAMS KHYAD PAR
DU

@29B 'PHAGS PA'I RGYU YIN PAS GZUNG BAR BYA'O, ,BYANG CHUB KYI
SEMS KYI BDAG NYID CHOS THAMS CAD KYI GZHI YIN NO, ,DE BAS NA
STONG PA LA SOGS PA'I SPRO BA BSKYED BA'I PHYIR MYU GU ZHES BYA
BA LA SOGS PA GSUNGS TE, DPER NA NYE BAR LEN PA'I RGYU MYU GU MED
NA 'JIG RTEN DU SDONG BU

DANG LJON PA 'BYUNG BA YONGS SU MI SRID DO, ,DE LA YAL GA LA SOGS
PA GA LA 'BYUNG, ,DE BZHIN DU BYANG CHUB KYI SEMS NYE BAR LEN
PA'I RGYU SA BON YONG YE MED NA, YANG BRGYA BYIN LA SOGS PA DE
BZHIN GSHEGS PA LA BSNYEN BKUR BYA BA LA SOGS PA RNAMS GA LA
'BYUNG, CI STE BYANG CHUB KYI

SEMS MED PAS SEMS CAN RNAMS SANGS RGYAS SU MI 'GYUR RO ZHES BYA
BA LA SOGS PA STE MA GRUB PA YIN NO ZHE NA, NYI MA'I ZHES BYA BA
LA SOGS PA GSUNGS TE, DPER NA NYI MA'I DKYIL 'KHOR 'OD ZER STONG
PHRAG DU MA 'GYED PA DE'I TSE MUN PA BSAL NAS SEMS CAN LAS BYED
BRTZON PA DE BZHIN DU BYANG

CHUB KYI SEMS STONG PA NYID DANG SNYING RJE'I SNYING PO CAN 'GRO
BA'I RANG BZHIN YONGS SU RTAG PAR SHES PA 'JIG RTEN MKHAS PA
BYUNG BA DES SDUG BSNGAL GYI RGYA MTSOR 'GRO BA NUB PA CHOS KYI
DE KHO NA NYID RTOGS PAS 'BYIN PAR NUS PA YIN TE, YON TAN GYI
CHOS SANGS RGYAS LA SOGS LA YANG

DAG PAR SPYOD DO, ,GZHAN DU NA SNYING RJE MED PA DANG, THABS MED
PAS SANGS RGYAS LA SOGS PAR MI 'GYUR RO ZHES BYA BAR DGONGS SO,
,RJES SU 'GRO BA'I SGO NAS BYANG CHUB KYI SEMS GANG YIN PA DE
NYID KYI CHOS THAMS CAD NAS DE MED NA DE DAG MED DO ZHES LDOG
PA'I SGO NAS YANG

DPE SNGON DU 'GRO BAS BSTAN PA'I PHYIR DPER NA ZHES BYA BA LA
SOGS PA GSUNGS TE, DPER NA MA DROS PA'I KLU BDAG MED PAR DE'I
MTHUS NGES PAR 'BYUNG BAS 'DZAM BU'I GLING 'DIR CHU KLUNG 'BAB
PAR GA LA 'GYUR TE SMOS KYANG CI DGOS SO, ,YANG CHU KLUNG DE DAG
MED NA ME TOG

'BRAS BU RNAMS CHU MED PAS GANG YANG 'BYUNG BAR MI 'GYUR RO,
,RGYA MTSO LA YANG RIN PO CHE SNA TSOGS PA CHUS REG PA'I SBYOR
BAS 'BYUNG BA'I GZUGS MANG PO YANG MED PAR 'GYUR RO, ,DE BZHIN DU
'DIR GSUNG RAB DANG, BYANG CHUB KYI SEMS STONG PA NYID DANG
SNYING RJE'I

@30A *, ,SNYING PO CAN MED NA DE BZHIN GSHEGS PA'I MTHUS NGES PAR
'BYUNG BA PHAN PA DANG PHAN PA MA YIN PA THOB PA DANG SPONG BA'I
YE SHES KYI RGYUN 'JIG RTEN 'DI DAG KUN TU GA LA 'BYUNG STE SMOS
KYANG CI DGOS SO, ,YANG YE SHES DE DAG MED NA SBYIN PA'I PHA ROL
TU

PHYIN PA LA SOGS PA'I YON TAN 'PHEL BA MED DO, ,BYANG CHUB KYI
RGYA MTSOR BGROD PAR DKA' BA RANG GI DON PHUN SUM TSOGS PA MED
DO, ,SANGS RGYAS NAS DUS PHYIS 'BYUNG BAR 'GYUR BA CHOS STON PA
GZHAN GYI DON PHUN SUM TSOGS PA YANG MED PAR 'GYUR RO, ,RGYA CHE
BA'I BDAG NYID

KYI DPE BSTAN PA'I PHYIR 'JIG RTEN ZHES BYA BA LA SOGS PA GSUNGS
TE, 'JIG RTEN 'DI NA SNANG BYED JI SNYED PA STE PHUR BU LA SOGS
PA'I SKAR MA DANG, ME KHYER LA SOGS PA'I SROG CHAGS SU GYUR PA
KUN GYIS 'GRO BA SNANG BAR BYA BA'I PHYIR 'OD RNAMS PHYUNG BA BAS
YANG GANG GI TSE NYI MA'I

DKYIL 'KHOR 'OD DANG LDAN PAR GYUR PA GCIG GI 'OD ZER PHYUNG BA
DE'I TSE SNGAR BSTAN PA'I SKAR MA LA SOGS PA'I TSOGS KYI 'OD KYIS
CHA TZAM DU YANG MI PHOD DO, ,DE BZHIN DU NYAN THOS LA SOGS PA
KUN GYI CHAR MI PHOD DO, ,DE LTA BAS NA BYANG CHUB SEMS DPA' LA
SANGS RGYAS

LA SOGS PAS BSTOD PA LA SOGS PA ZHES BYA BAR GNAS SO, ,YON TAN
RIN PO CHE SDUD PA TSIGS SU BCAD PA LAS BSOD NAMS KYI RNAM GRANGS
KYI LE'U STE LNGA PA'I BSHAD PA'O,, ,,SANGS RGYAS THAMS CAD KYIS
BSTOD PA DANG, BKUR BA DANG, BSNGAGS PA'I

MOS PA YID LA BYED PA LA RJES SU YI RANG BA 'BYUNG BAS, DA NI
RJES SU YI RANG BA YID LA BYED PA BRJOD PAR BYA STE, DE YANG
YONGS SU BSNGO BA SNGON DU 'GRO BA DANG MI 'GRO BA'I DBYE BAS
RNAM PA GNYIS TE, GANG GI TSE BDAG GI DGE BA'I RTZA BA RJES LAS
BYUNG BA'I SEMS KYIS YONGS SU BSNGOS

NAS RJES LAS BYUNG BA'I SEMS KYIS YONGS SU BSNGOS PA LA RJES SU
YI RANG BAR BYED PA DE'I TSE NI DANG PO YIN NO, ,YANG GANG GI TSE
BDAG NYID KYI SER SNA LA SOGS PA'I SEMS TSAR BCAD NAS GZHAN GYIS
SBYIN PA LA SOGS PA BYAS PA LA RJES SU YI RANG BAR BYED PA DE'I
TSE NA NI

@30B GNYIS PAR GYUR PA YIN NO, ,GTZO BO YIN PAS RJES SU YI RANG
BA YID LA BYED PA BSTAN PA'I PHYIR, NYAN THOS TSOGS ZHES BYA BA
LA SOGS PA GSUNGS TE, NYAN THOS TSOGS RNAMS JI SNYED SBYIN DANG
TSUL KHRIMS DANG BSGOM PA DES NI GANG GI TSE BYANG CHUB SEMS DPA'
NI NYE BAR MTSON PA

YIN PA'I PHYIR SANGS RGYAS LA SOGS PA'I DGE BA'I RTZA BA GZHAN LA
MCHOG TU RJES SU YI RANG BAS YI RANG BAR BYED CING CHOS THAMS CAD
MI DMIGS PA SNGON DU 'GRO BAS SER SNA TSAR BCAD PA'I SEMS KYIS
RAB TU DGA' BAS SEMS GCIG PA DE'I TSE RJES SU YI RANG BA'I BSOD
NAMS KYI CHAR

YANG SBYIN PA LA SOGS PA'I NYAN THOS KYI BSOD NAMS KYI PHUNG PO
DE DAG THAMS CAD KYIS MI PHOD DO, ,YANG DAG PA'I RJES SU YI RANG
BA DES NI YONGS SU SNGO BAR BYED PA YIN PAS DE'I RJES LA YONGS SU
SNGO BA YID LA BYED PA BRJOD PAR BYA STE, DE YANG RJES SU YI RANG
BA SNGON DU 'GRO BA DANG

MI 'GRO BA'I DBYE BAS RNAM PA GNYIS SO, ,'DI LTAR GANG GI TSE
RANG GI DANG GZHAN GYI BSOD NAMS MNYAM DU THOB PAR BYA BA'I PHYIR
GZHAN GYIS BYAS PA'I DGE BA'I RTZA BA LA RJES SU YI RANG BAR BYAS
NAS YONGS SU BSNGO BA DE'I TSE DE NI DANG PO YIN NO, ,GANG GI TSE
YANG BDAG NYID KYI SBYIN PA LA

SOGS PA MI ZAD PAR BYA BA'I PHYIR YONGS SU SNGO BAR BYED PA DE'I
TSE NI GNYIS PA YIN NO, ,GTZO BO YIN PA'I PHYIR YONGS SU BSNGO BA
YID LA BYED PA DANG POR BSTAN PA'I PHYIR, 'DAS DUS ZHES BYA BA LA
SOGS PA GSUNGS TE SANGS RGYAS BYE BA KHRAG KHRIG GANG NI 'DAS DUS
SNGON GYI'O, ,BCOM

LDAN 'DAS MTHA' YAS GANG ZHING MANG BYE STONG DAG NA GANG BZHUGS
PAR GYUR PA STE, PHUNG PO LHAG MA DANG BCAS PA'I MYA NGAN LAS
'DAS PA BRNYES NAS CHOS BSTAN PAS 'GRO BA'I SDUG BSNGAL SEL BAR
MDZAD PA NI 'JIG RTEN MGON PO RNAMS SO, ,DE DAG GI DANG PO BYANG
CHUB MCHOG TU

SEMS BSKYED PA NAS RNAM PAR 'DREN PA RNAMS KYI DAM CHOS ZAD PA'I
DUS KYI BAR DE, DE DAG GI DBUS KYI RGYAL BA RNAMS KYI BSOD NAMS
KYI TSOGS DANG, MOS PAS SPYOD PA'I SA GNYIS NAS BZUNG STE PHAN
TSUN LHAN CIG BYED PA NI BCAS PA'O, ,MI DMIGS PAR ZHUGS PA DANG

@31A *, ,LDAN PAS SPYOD CING SBYIN PA LA SOGS PA'I PHA ROL TU
PHYIN PAS RAB TU DGA' BA LA SOGS PA SA BCU LA GNAS TE, MA 'DRES
PA BCO BRGYAD LA SOGS PA SANGS RGYAS KYI CHOS GANG DAG NI KUN TU
'OD SANGS RGYAS KYI SA'O, ,GANG YANG SANGS RGYAS SRAS RNAMS

DANG NI NYAN THOS RNAMS TE, SLOB DANG MI SLOB DGE BA ZAG BCAS ZAG
MED PA'O, ,DANG GI SGRAS NI GZHAN SO SO'I SKYE BO RNAMS KYI BSOD
NAMS KYANG NGO, ,TSAD MED PA LA SOGS PA RNAMS KYI RANG BZHIN
YONGS SU BSDUS NAS DE DAG THAMS CAD SEMS LA GZHAG STE BYANG CHUB
SEMS DPA'

RJES SU YI RANG BA'I BYED PA NI SHIN TU DAD PA DANG, SHIN TU DGA'
BAR BYED CING RANG GI DE DAG THAMS CAD SGRUB PA'I CHED DU DGE BA
BYED PA'O, ,RJES SU YI RANG BA'I BSOD NAMS DANG, CHOS THAMS CAD
MI DMIGS PA'I TSUL GYIS BSNGO BAS 'GRO BA'I DON MNGON PAR MTHO BA
DANG, NGES PAR

LEGS PA'I GZHI'I MTSAN NYID BYANG CHUB KYI RGYUR GYUR PA BLA NA
MED PA'I BYANG CHUB TU BSNGO NA DE LTAR YONGS SU BSNGO BA NI YANG
DAG PAR YONGS SU BSNGO BA YIN NO, ,DES SPYIR BSTAN PA MA YIN NAM
JI LTAR MI DMIGS PAS YONGS SU BSNGO BA KHYAD PAR DU BYAS SHE NA,
YONGS BSNGO GAL TE

ZHES BYA BA LA SOGS PA GSUNGS TE, YONGS SU BSNGO NA BYANG CHUB
SEMS DPA' GAL TE 'DI NI YONGS SU BSNGO BA'I SEMS SO ZHES SEMS PAR
GYUR NA MNGON PAR ZHEN PAS SEMS SU 'DU SHES PA YIN NO, ,DE BZHIN
DU BYANG CHUB GANG DU YONGS SU BSNGO BA

DER DMIGS PA NI BYANG CHUB TU DMIGS PA YIN NO, ,YONGS SU BSNGO
BA'I YID KYIS BSOD NAMS YOD PAR RTOGS PA NI SEMS CAN DU 'DU SHES
PA YIN NO, ,DE BAS 'DU SHES NI MTSAN MAR 'DZIN PA'I BDAG NYID YIN
PAS DMIGS PA'I RGYU LTA GNAS TE, MNGON PAR ZHEN NAS BDAG GIS

'DI DER YONGS SU BSNGO BAR BYAS SO ZHES SEMS PAR BYED DO, ,LAS
DANG, BYED PA DANG, BYA BAR DMIGS PA THAMS CAD LA MNGON PAR ZHEN
PA DANG LDAN PA'I PHYIR 'BREL PA NI CHAGS PA'O, ,DE BAS NA TSAD
MAS GNOD PA'I PHYIR DMIGS PA NI PHYIN CI LOG GI RANG BZHIN YIN
PA'I PHYIR

@31B YONGS SU BSNGO BA MA YIN NO, ,DE LTA YIN NA JI LTAR YONGS SU
BSNGO ZHE NA, GAL TE ZHES BYA BA LA SOGS PA GSUNGS TE, GAL TE 'DI
LTAR BYANG CHUB SEMS DPA' ZHES YONGS SU BSNGO BA'I CHOS NYID RANG
BZHIN GYIS 'GAGS PAR SHES SHING NYAMS PA NI ZAD PA STE BSAGS PA

NYAMS PA DE LTA BUR CHOS RNAMS SHES PAS GANG DU SANGS RGYAS SU
YONGS SU SNGO BAR BYED NA YONGS SU BSNGO BA'I YID LA BYED PA'I
CHOS KYI BSOD NAMS BYA BA'I DNGOS PO RANG BZHIN GYI DNGOS PO'I
CHOS BYA BA'I RANG BZHIN YONGS SU BSNGO BA BSGRUB PAR MI NUS TE,
SGYU MA'I SKYES BU LTAR YONGS

SU SNGO BAR BYED NA DE'I TSE YONGS SU BSNGO BAR GYUR PA YIN NO,
,DE LTAR CHOS THAMS CAD MI DMIGS PA'I PHYIR RO, ,LAS DANG BYA BA
LA SOGS PA SHES RAB KYIS YID LA MI BYED PA DE LTA YIN NA, KHA CIG
TU JI LTAR DMIGS PA GTZOR GSUNGS SHE NA, GAL TE ZHES BYA BA LA
SOGS PA

GSUNGS TE, GAL TE BYANG CHUB SEMS DPA' SGYU MA LTA BUR RTOGS PA
NYID BDEN GYI GZHAN NI MA YIN NO ZHES 'DZIN PAR BYED NA, DE'I TSE
PHYIN CI LOG GI RANG BZHIN DU YONGS SU BSNGOS PA'I PHYIR DE BAS
NA GCIG TU MTSAN MAR MNGON PAR ZHEN PA MI DMIGS PA DE LTA BU
BYANG CHUB TU

YONGS SU BSNGO BA YIN TE, YANG DAG PAR ZHUGS PA'I PHYIR RO, ,JI
LTAR DUG DANG 'DRES PA'I KHA ZAS ZOS NA MTHAR RNAM PAR SMIN PA
SDUG BSNGAL MYONG NA BDE BA TZAM BYED PAS BZANG NGO ZHES BRJOD
DO, ,DE BZHIN DU DKAR PO'I CHOS RNAMS LA DMIGS PAS YONGS SU BSNGO
BA NI BYANG CHUB

NYAMS PA'I RGYU YIN MOD KYI 'ON KYANG LAS DANG PO PA RNAMS SEMS
DANG BAR BYED PA TZAM LA LTOS NAS BCOM LDAN 'DAS KYIS MCHOG TU
GSUNGS PA DE BAS NA 'DIR MNGON PAR ZHEN PAR MI BYA STE, YONGS SU
BSNGO BA'I YID LA BYED PA BSTAN PA DANG, RJES SU YI RANG BA'I YID
LA BYED

PA BSTAN PA'I RIGS THAMS CAD GZUNG BAR BYA'O, ,DE LTAR YID LA
BYED PA GNYIS RGYA CHER BSTAN NAS NYE BAR BSDU BA'I PHYIR, ,DE
LTAS ZHES BYA BA LA SOGS PA GSUNGS TE, DE LTAS 'DI LTAR RNAM PA
GANG DANG GANG GIS KYANG RUNG STE, DMIGS PA NGES PA YIN PAS SGYU
MA LTA BUR

@32A *, ,RTOGS PA MED KYANG JI LTAR SANGS RGYAS BCOM LDAN 'DAS DE
DAG GIS MKHYEN CING BSNGAGS PA'I DBANG DU MDZAD NAS RIGS PA GANG
YIN PA RNAM PAR DPYAD MI BZOD PA'I 'BRAS BU BSKYED NUS PA GANG
YIN PA DANG, GCIG DANG DU MA'I RANG BZHIN DANG BRAL BA'I

MTSAN NYID GANG YIN PA RAB TU MKHYEN PA DE LTAR BDAG GIS RJES SU
YI RANG BAR BYA, DE LTAR BDAG GIS YONGS SU BSNGO BAR BYA'O ZHES
DE BZHIN DU RJES SU YI RANG BA DANG, YONGS SU BSNGO BA LA BSLAB
PAR BYA'O, ,DE LTA BU NI PHYIN CI MA LOG PA YIN PA'I PHYIR YANG
DAG PAR ZHUGS PA YIN PAR

DGONGS SO, ,DE LAS YON TAN CI ZHIG TU 'GYUR ZHE NA, DE LTAR ZHES
BYA BA LA SOGS PA GSUNGS TE, DE LTAR DE BZHIN DU BSNGO BA LA
MNGON PAR ZHEN PA MED PA'I SBYOR BAS BSOD NAMS BYANG CHUB TU
YONGS SU BSNGO BAR BYED PA NI NYE BAR MTSON PA NYID DE RJES SU YI
RANG BA LA YANG NGO, ,DE NYID

KYI PHYIR PHYIN CI MA LOG PA LA ZHUGS PA NYID KYI 'BRAS BU MTHONG
BAS SANGS RGYAS MI SPONG STE, DE BAS NA DE NYID KYI PHYIR DES
GSUNGS PA'I RIM PA BZHIN SMRA ZHING RJES SU YI RANG BAR BYED PA
NI RGYAL BA RNAMS KYIS GSUNGS PA SMRA BA YIN TE, 'GRO BA JI SNYED
PA LA DMIGS PA CAN GYI BYANG CHUB

SEMS DPA' DE DAG THAMS CAD ZIL GYIS GNON PA YIN TE, BSOD NAMS
MANG PO YONGS SU 'DZIN PA'I PHYIR RO, ,JI SKAD BSTAN PA'I RIGS
PAS YONGS SU BSNGO BA DANG, RJES SU YI RANG BA NI DMIGS PA THAMS
CAD KYI BSNYENGS PA MED PA NI DPA' BO STE BYANG CHUB SEMS DPA'
ZHES

BYA BA'I BAR DU'O, ,YID LA BYED PA 'DI YANG SNGA PHYI NGES PA NI
MA YIN TE, STONG PHRAG BRGYA BA LAS DANG PO BSNGO BA YID LA BYED
PA BSTAN NAS, PHYIS RJES SU YI RANG BA YID LA BYED PA BSTAN TO,
,'DIR BZLOG PAR SHES PAR BYED PA RTOGS PAR BYA'O, ,YON TAN RIN PO
CHE SDUD PA TSIGS

SU BCAD PA LAS YONGS SU BSNGO BA'I LE'U STE DRUG PA'I BSHAD
PA'O,, ,,BSGOM PA'I LAM ZAG PA DANG BCAS PA NI RNAM PA GSUM MO,
,DE'I RJES LA BSGOM PA'I LAM ZAG PA MED PA BSGOM PAR BYA BA YIN
TE, DE YANG RGYU DANG 'BRAS BU'I DBYE BAS RNAM PA GNYIS YOD PAS

@32B DANG PO SGRUB PA'I MTSAN NYID BSGOM PA'I LAM BSTAN PAR BZHED
NAS, DMUS LONG ZHES BYA BA LA SOGS PA GSUNGS TE, DPER NA DMUS
LONG BYE BA KHRAG KHRIG RNAMS LONG KHRID DANG BRAL BA'I PHYIR
KHRID PA MED PA RNAMS KYIS YANG LAM GYI RANG BZHIN YONGS SU MI
SHES NA MI MKHAS PAS

GRONG KHYER DU 'JUG PA LA MKHAS PAR GA LA 'GYUR TE SMOS KYANG CI
DGOS SO, ,DE BZHIN DU SGRUB PA'I MTSAN NYID KYI SHES RAB KYI PHA
ROL TU PHYIN PA DANG BRAL BAS SBYIN PA LA SOGS PA'I PHA ROL TU
PHYIN PA LNGA PO DMIGS BU MED PAS DMUS LONG LTA BUR GYUR PA YIN
PA'I PHYIR DMIGS PA DANG BRAL BAS

SANGS RGYAS NYID THOB PAR BYED PA RAB TU DGA' BA LA SOGS PA'I SAR
'JUG PA LA KHRID PAR BYED PA'I DMIGS BU MED PAS THOB PAR MI NUS
PAS BYANG CHUB REG PAR NUS PA MA YIN TE, RNAM PA THAMS CAD MKHYEN
PA'I GRONG KHYER DU 'JUG PAR MI NUS ZHES BYA BA'I BAR DU'O, ,DE
LTA NA GANG DU YANG DAG

PA'I MIG 'THOB CE NA, GANG TSE ZHES BYA BA LA SOGS PA GSUNGS TE,
GANG GI TSE MTHONG BA DANG SHIN TU RNAM PAR DAG PA'I LAM GNYIS
KYI DBUS MTSAMS ZAG PA MED PA'I RGYU'I GNAS BSGOMS PA'I STOBS SU
GANG GYUR PA'I SHES RAB KYIS SBYIN PA LA SOGS PA BZUNG BA DE'I
TSE DER

THAMS CAD PHUN SUM TSOGS PA'I RGYU SHES RAB KYI MIG RNYED PA STE,
MIG 'THOB PAR 'GYUR RO, ,DE NYID KYI PHYIR SANGS RGYAS SU 'GRO
BAS SBYIN PA LA SOGS PAS KYANG PHA ROL TU PHYIN PA'I MING 'THOB
BO, ,GZHAN DU NA MIG MED PAS DPER NA RI MO'I LAS NI YONGS ZIN TE
THAMS CAD

RDZOGS KYANG RI MO MKHAN GYIS DE'I MIG MA BRIS PA DE SRID GLA
RNGAN MI 'THOB PA BZHIN TE, MIG MA BYAS PA DE BZHIN DU THAMS CAD
PHUN SUM TSOGS PAR MI 'GYUR RO ZHES DGONGS SO, ,GAL TE SGRUB PA'I
SHES RAB KYI STOBS KYIS SBYIN PA LA SOGS PA PHA ROL TU PHYIN PA'I
RANG

BZHIN YIN NA YANG DE'I GANG LAS 'GYUR ZHE NA, GANG TSE ZHES BYA
BA LA SOGS PA GSUNGS TE, GANG GI TSE 'DOD PA'I KHAMS LA SOGS PA
'DUS BYAS DANG, STONG PA NYID LA SOGS PA'I 'DUS MA BYAS NAG PO'I
CHOS TE, NYAN THOS LA SOGS PA DANG 'BREL PA DOR BAR BYA BA

@33A *, ,YIN NO; ;DKAR PO NI RDUL PHRA RAB TZAM YANG MI DMIGS
PA'I SHES RAB SGRUB PA'I BDAG NYID KYI BYANG CHUB SEMS DPA' SGYU
MA LTA BUR BSGOM PA DE'I TSE SHES RAB RANG KHO NA PHA ROL TU
PHYIN PA ZHES BYA BA'I GRANGS SU 'GRO BAR BRJOD DO, ,'JIG RTEN JI
LTAR GYUR

PA ZHIG CE NA, ,NAM MKHA' GANG LA'ANG CUNG ZAD MI GNAS TE, ,CUNG
ZAD CIG GI RANG BZHIN DE DANG 'DRA BAR YONGS SU DAG PA SANGS
RGYAS DANG BYANG CHUB SEMS DPA' LA SKYE BO ZHES BYA BA'I BAR
DU'O, ,DE LTA BUR GYUR PA'I CHOS KYI DBYINGS LA MNGON PAR ZHEN PA
PHYIN CI LOG YIN NO ZHES BSTAN

PA'I PHYIR, GAL TE ZHES BYA BA LA SOGS PA GSUNGS TE, 'DI SNYAM DU
RGYAL BA'I SHES RAB KYI PHA ROL TU PHYIN PA SGRUB PA'I RANG BZHIN
LA GANG GI PHYIR SPYAD PAR BYA'O SNYAM NAS SEMS CAN SKYE BA'I
SDUG BSNGAL LA SOGS PA REG PA KHRAG KHRIG MANG PO NI NYE BAR
MTSON PA'O, ,DGROL SNYAM

SEMS PA DE'I TSE PHYIN CI LOG TU ZHUGS PA'I PHYIR SEMS CAN 'DU
SHES YONGS RTOG BYANG CHUB SEMS DPA' GYUR PA MA YIN ZHES BYA BAR
'OG TU SBYAR TE, DE NI SHES RAB JI SKAD BSTAN PA'I RANG BZHIN PHA
ROL PHYIN MCHOG SPYOD MA YIN ZHES BYA BA NAS SGRUB PA MA YIN ZHES
BYA BA'I BAR DU'O, ,

DE'I RJES LA GNYIS PA SHIN TU RNAM PAR DAG PA'I MTSAN NYID KYI
BSGOM PA'I LAM BSGOM PAR BYA BA YIN PAS DE SKYE BA'I RGYU DANG MI
SKYE BA'I RGYU NYID GO RIMS JI LTA BA BZHIN DU BLANG BA DANG DOR
BA'I PHYIR RE ZHIG BSKYED PA'I RGYU RTOGS PAR BYA BA'I CHED DU
BYANG CHUB SEMS DPA' GANG ZHIG CES BYA BA LA

SOGS PA GSUNGS TE, BYANG CHUB SEMS DPA' GANG ZHIG GIS DE BZHIN
GSHEGS PA GNYIS PA SNGON DU 'GRO BAS SHES RAB KYI PHA ROL TU
PHYIN PA LA SNGON DU PHYOGS PAS YUN RING POR SPYAD PA NI SNGON
SPYOD DE, THABS LA MKHAS PA'I STOBS KYIS MKHAS PA YANG YIN TE,
THOS MA

THAG TU DE NI STON PA'I 'DU SHES BSKYED PAR 'GYUR RO, ,SKYE PA'I
RGYU DE NYID DANG LDAN PAS SHIN TU RNAM PAR DAG PA'I MTSAN NYID
BSGOM PA'I LAM MYUR DU RTOGS PAR 'GYUR RO, ,CHOS MA LUS PA'I CHOS
NYID RTOGS PA NI BYANG CHUB BO, ,GNOD PA THAMS CAD ZHI BAS NA ZHI
BA'O, ,SKYED

@33B PA'I RGYU'I RJES LA MI BSKYED PA'I RGYU BSTAN PA'I PHYIR
SNGON SPYOD CES BYA BA LA SOGS PA GSUNGS TE, SNGON SPYAD PA SPYOD
PA'I TSE NA SANGS RGYAS KHRAG KHRIG LA YANG DAG PAR MCHOD CING
'KHOR LA SOGS PA PHUL YANG DE LTAR SHES RAB KYI PHA ROL TU PHYIN
PA MA YIN TE, PHUNG POR MNGON PAR ZHEN PA DANG,

MI DGE BA'I GROGS PO BSTEN PA DANG, BDUD KYIS BYIN GYIS BRLABS
PA'I RGYUS RGYAL BA'I YUM LA MA DAD PA NI DE MI SKYE BA'I RGYU'I
STOBS KYIS MNGON PAR 'DOD PA'I LAM MNGAS NAS SKYABS MED PAR 'GYUR
RO ZHES BYA BAR 'BREL TO, ,GANG GIS DE BZHIN DU YUM THOS KYANG
CHOS ZAB MO

MI RTOGS PAS BLO CHUNG BA DE YIS 'DI SPONG BAR BYED DE, DE SPANGS
NAS MNAR MED PA'I SEMS CAN DMYAL BA CHEN POR 'GRO STE, SHES RAB
KYI PHA ROL TU PHYIN PA SPANGS PA NYID KYIS SANGS RGYAS DKON
MCHOG LA SOGS PAS 'DZIN PA'I SKYABS MED PAR 'GYUR BA ZHES BYA'O,
,NYE BAR

BSDU BA'I PHYIR, DE LTA BAS NA ZHES BYA BA LA SOGS PA GSUNGS TE,
GANG LA MA DAD PA NYID NYES PA YIN PAS DE LTA BAS NA BYANG CHUB
SEMS DPA' KHYOD KYIS GAL TE SANGS RGYAS YE SHES MCHOG REG PA STE
MNGON SUM DU THOB PAR 'DOD NA SHES RAB KYI PHA ROL TU PHYIN PA
RGYAL BA'I YUM

'DI LA DAD PAR GYIS SHIG ,DPER NA TSONG PA RIN CHEN GLING DU SONG
NAS NI, ,ZOD ZAD SLAR LOG LTA BUR GYUR NA MI RUNG NGO, ,DE BZHIN
DU SHES RAB KYI PHA ROL TU PHYIN PA RIN PO CHE'I GLING DU PHYIN
NA SNGON NYE BAR BSAGS PA'I DGE BA'I RTZA BA MI ZAD PA KHYAD PAR
DU 'GRO BAR 'GYUR RO, ,

YON TAN RIN PO CHE SDUD PA TSIGS SU BCAD PA LAS DMYAL BA'I LE'U
STE BDUN PA'I BSHAD PA'O,, ,,SKYE BA DANG NI SKYE BA'I RGYU THOB
PA DANG SPANG BA'I YUL BSTAN NAS DE BZHIN DU SKABS LA BAB PA SHIN
TU RNAM PAR DAG PA'I MTSAN NYID BSGOM PA'I LAM GYI RNAM PAR DAG
PA

SPYIR BSTAN PA'I PHYIR, GZUGS KYI DAG PA 'BRAS BU DAG PAR RIG PAR
BYA ZHES BYA BA GSUNGS TE, GZUGS NI RANG BZHIN TE PHUNG PO LNGA
LA SOGS PA'O, ,BDAG DANG GZHAN LA SOGS PA'I RGYUS MNGON PAR ZHEN
PA DANG BRAL TE SGYU MA LTA BU NYID NI DAG PA'O, ,

@34A *, ,DANG PO'I 'BRAS BU ZHES BYA BA NI TSIG LHAG MA'O, ,DE LA
SOGS PA DAG PAR RIG PAR BYA'O, ,GZHAN DU NA 'BRAS BU DAG PA SKYE
MI SRID PA DE BZHIN DU 'BRAS BU RNAM PAR DAG PAS KYANG GZUGS RNAM
PAR DAG PAR RIG PAR BYA STE LHAG MA YANG NGO, ,RGYU NI 'BRAS BU'I
RJES SU 'BRANG BA'I

PHYIR RO, ,RNAM PAR DAG PA SPYIR BSTAN NAS KHYAD PAR DU BSTAN PA
NI 'BRAS BU GZUGS DAG THAMS CAD MKHYEN PA NYID DAG PAR GSUNGS
ZHES BYA BA LA SOGS PA GSUNGS TE, MI LCOGS MED PA NAS BRTZAMS TE
CI YANG MED PA'I SKYE MCHED KYI BAR GYI NI BSGOM PA'I LAM TE,
CHOS THAMS CAD BDAG MED DO ZHES DE

LTAR SPYI LA YANG DANG YANG DU DMIGS PAS SA RE RE'I NYON MONGS PA
CHEN PO LA SOGS PAS DBYE BA RNAM PA DGU SPONG ZHING CHUNG NGU'I
CHUNG DU LA SOGS PA RIM GYIS SKYES NAS RNAM PA THAMS CAD DU THABS
KYI PHA ROL TU PHYIN PA RNAMS DBANG DU BYED DO, ,DE'I TSE RTZE
MO'I GNAS SKABS SU 'BRAS BU GZUGS DAG STE, SHIN TU

RNAM PAR DAG PA'I MTSAN NYID BSGOM PA'I LAM THOB PAS THAMS CAD
MKHYEN PA NYID GSUM SPYIR YIN YANG LAM SHES PA NYID THAMS CAD
MKHYEN PA YIN NO ZHES SANGS RGYAS BCOM LDAN 'DAS DE YIS DAG PAR
GSUNGS SO, ,DE BZHIN DU THAMS CAD MKHYEN PA NYID DAG PAS 'BRAS BU
GZUGS DAG PAR

YANG BZUNG STE, STONG PHRAG BRGYA PA LAS DE BZHIN DU BSTAN PA'I
PHYIR RO, ,DE LTA YIN NA DAG PA THA DAD PAS PHYIN CI LOG TU 'GYUR
RO ZHE NA, THAMS CAD MKHYEN ZHES BYA BA LA SOGS PA GSUNGS TE, KUN
RDZOB TU RNAL 'BYOR PA'I DAG PA'I BYE BRAG THA DAD DU 'DIR BSTAN
GYI, GZHAN DU NA KUN RDZOB KYI LAM RTOGS

PAR MI NUS SO, ,RIGS PA THAMS CAD MKHYEN PA NYID 'BRAS BU DAG
DANG GZUGS DAG PA, NAM MKHA'I KHAMS DANG MTSUNGS TE, STONG PA
NYID KYI RANG GI MTSAN NYID LA DBYER MED DE THA DAD PA MED DO,
,'DIS NI LAM SHES PA BSTAN PA YIN NO, ,DE SKAD DU YANG, MOG MOG
POR BYED LA SOGS DANG,

SLOB MA BSE RU'I LAM GANG DANG, ,'DI DANG GZHAN PA'I YON TAN
GYIS, ,PHAN YON CHE BA MTHONG BA'I LAM, ,BYED PA DANG NI MOS PA
DANG, ,BSTOD DANG BKUR DANG BSNGAGS PA DANG, ,BSNGO BA RJES SU YI
RANG DANG, ,YID LA BYED PA BLA MED DAG ,SGRUB DANG SHIN TU DAG PA
ZHES, ,BYA BA 'DI NI BSGOM PA'I

@34B LAM; ;BYANG CHUB SEMS DPA' MKHAS RNAMS KYI, ,LAM SHES NYID
NI DE 'DRAR BSHAD, ,CES GSUNGS PA YIN NO, ,DNGOS PO THAMS CAD
YONGS SU SHES PA MED PAR LAM YANG DAG PAR YONGS SU SHES PA MED
PAS THAMS CAD SHES PA NYID BSTAN PA'I PHYIR, DPA' BO GAR SPYOD
CES BYA

BA LA SOGS PA GSUNGS TE, JI LTA BA BZHIN DU GYUR PA'I SHES RAB
KYIS 'KHOR BA'I NYES PA MTHONG NAS KHAMS GSUM STE 'DOD PA DANG,
GZUGS DANG GZUGS MED PA LAS YANG DAG PAR 'DAS PA DANG LDAN PA'I
BYANG CHUB SEMS DPA' SNYING RJES SEMS CAN GYI DON BYED PA GZHAN
GYI DBANG LA

DBANG THOB PA NA NYON MONGS PA MED PA'I BDAG NYID YIN PA'I PHYIR
NYON MONGS BSAL BAR GYUR KYANG 'GRO BA BDAG TU 'DZIN PAS 'KHOR
BAR SKYE BA MTHONG NAS MI RTAG PAS 'DUL BA'I SEMS CAN RJES SU
GZUNG BA'I PHYIR DE DAG TU GNAS PA'I LAS DANG NYON MONGS PA MED
PAS RGA DANG NA DANG 'CHI BA MED KYANG RGA BA

LA SOGS PA SNGON DU 'GRO BA'I 'CHI 'PHO STON PAR BYED DO, ,GANG
DU SHES RAB KYI PHA ROL TU PHYIN PA LA SPYOD PA NA MTSAN MA'I
RNAM PAR G-YENG BAS RAB TU MI G-YO BA'I PHYIR DE NI DPA' BO'O,
,RNAM PA THAMS CAD DU THABS LA MKHAS PA'I STOBS KYIS NYE BAR GYUR
PA THOB PA YIN NO SNYAM DU DGONGS

PA YIN NO, ,DE LTAR NYE BAR GYUR PA'I RGYAL BA'I SRAS THABS LA
MKHAS PA DANG PHYIN CI MA LOG PA'I SHES RAB KYI PHA ROL TU PHYIN
PAS 'KHOR BA DANG MYA NGAN LAS 'DAS PA LA MI GNAS PAR BSGRUBS PA
DE LAS BZLOG NAS BSTAN PA NI THAMS CAD SHES PA LA DBANG DU BYAS
PA YIN TE, THABS LA MI

MKHAS PAS YANG DAG PA'I SHES RAB KYI PHA ROL TU PHYIN PA DANG
RING BAR GYUR TE, NYAN THOS LA SOGS PA RNAMS NI RANG GI RTOG PA
TZAM GYI SHES RAB KYI PHA ROL TU PHYIN PA SNYING RJE DANG SHES
RAB DANG BRAL BAS 'KHOR BA DANG MYA NGAN LAS 'DAS PA LA JI LTAR
'BREL PA BZHIN DU GNAS TE, DNGOS PO DANG

DNGOS PO MED PA GNYIS LA DMIGS PA YIN PAR SHES PAR BYA'O, ,DE BAS
NA NYAN THOS LA SOGS PA'I GNYEN PO NI BYANG CHUB SEMS DPA'I MI
MTHUN PA'I PHYOGS YIN NO ZHES BSTAN PA'I PHYIR, 'GRO BA 'DI DAG
CES BYA BA LA SOGS PA GSUNGS TE, 'DOD PA NI 'DOD PA STE, MI RTAG

@35A *, ,PA LA SOGS PA'I RNAM PA DANG LDAN PAR NYAN THOS LA SOGS
PA MNGON PAR ZHEN PA YIN PA'I PHYIR RO, ,GZUGS NI 'DIR SPYI STE
RANG BZHIN YIN PAR BRJOD DO, ,GZUGS KYI RANG BZHIN NO, ,'GRO BA
'DI DAG NI BCUD DANG SNOD KYI 'JIG RTEN GNYIS SO, ,'DIR BYANG

CHUB SEMS DPA' SKYE BO 'DAM LA BYING BA NI BSDAMS PA'I GNAS TE,
CHAGS PA NI MNGON PAR ZHEN PA'O, ,'GRO BA DRUG PO DE DAG 'KHOR
BA'I 'KHOR LOR NI PHYIN CI LOG MA SPANGS PA'I PHYIR 'KHYAMS TE MI
BRTAN PA'I PHYIR RLUNG GI 'KHOR LO LTA BU'O, ,MI SHES PA'I PHYIR
'KHRUL PAS DE'I NGO BO MA YIN PA

LAS MA GROL BAS CHOS DANG CHOS CAN DU 'DZIN PA'I PHYIR RO, ,RI
DVAGS RGYAR CHUD PA DANG 'DRA BAS DE'I MI MTHUN PA'I PHYOGS YIN
PA'I PHYIR 'JUG PAR MI BYA BAR DGONGS SO, ,DE LTA MOD KYI RGYAL
BA'I SRAS RNAMS KYI GNYEN PO JI LTA BU YIN ZHE NA, SHES RAB LDAN
PA ZHES BYA BA LA SOGS PA GSUNGS TE,

JI LTAR NAM MKHA' LA NGANG PA LA SOGS PA'I BYA RNAMS RNAM PAR
SPYOD PA NA DE LA RTEN MED DE, NAM MKHA' LA DNGOS PO'I RANG BZHIN
DU GYUR PA MA YIN PA'I PHYIR RO, ,DE NAM MKHA'I BYA DANG 'DRA BAR
SHES RAB LDAN PA'I BYANG CHUB SEMS DPA' GZUGS LA SOGS PA LA SPYOD
DO, ,DE LA CHOS DANG

CHOS CAN GYI DNGOS POR MI RTEN TE, GZUGS LA SOGS PA MED PA'I
PHYIR RO, ,DE BAS NA MI DMIGS PAR BSTAN PA NYID GNYEN PO YIN NO
ZHES BYA BA'I DON TE, MI MTHUN PA DANG GNYEN PO DE GNYIS DOR BA
DANG BLANG BAR BYA BA'I PHYIR RIM PA JI LTAR BSGOM PAR BYA ZHE
NA, SBYOR BA DANG MNYAM PA NYID BSTAN

PA'I PHYIR, SPYOD PA ZHES BYA BA LA SOGS PA GSUNGS TE, GZUGS LA
SOGS PA'I PHUNG PO LNGA PO BYANG CHUB SEMS DPA' GANG ZHIG GIS
MNYAM PAR RTOGS PA'I STOBS KYIS YONGS SU DAG PAR SPYOD PAS BSGOM
PA LA BRTZON PA NA GANG LA YANG MI SPYOD DE, MNGON PAR ZHEN PA
MED PAS SBYOR

PA'I PHYIR RO, ,DE LTAR DE RIM PA BZHIN DU STONG PA NYID LA GOMS
PAR BYAS PAS MI MTHUN PA'I PHYOGS SPANGS NAS GNYEN PO THOB PAS MI
MTHUN PA'I PHYOGS KYI 'DAM RNAMS KYI CHAGS PA THAMS CAD YONGS SU
SPONG ZHING RNAM PAR GROL TE, BDE GSHEGS RNAMS KYI SHES RAB SPYOD
DO, ,

@35B NYAN THOS LA SOGS PA YANG GZUGS LA SOGS PA LA MI RTAG PA LA
SOGS PAR 'DZIN PA'I SPYOD PA YIN TE, LDOG PA'I SGO NAS BSTAN PAR
GYUR PA YIN NO, ,YON TAN RIN PO CHE SDUD PA TSIGS SU BCAD PA LAS
RNAM PAR DAG PA'I LE'U STE BRGYAD PA'I BSHAD PA'O,, ,,MNYAM PA

NYID DU BSGOM PA'I SBYOR BAS MTHONG BA'I LAM BSGOM PAR BYA BA YIN
PAS DE BSTAN PA'I PHYIR, DE LTAR ZHES BYA BA LA SOGS PA GSUNGS
TE, DE LTAR SBYOR BA'I RIM GYIS SPYOD PA'I BYANG CHUB SEMS DPA'
MKHAS GSAL BA GZUGS LA SOGS PA RNAMS LA RTAG PA DANG MI RTAG PA
LA SOGS PA'I

MI MTHUN PA'I PHYOGS DANG GNYEN PO BKAG NAS BDAG MED PA'I RNAM
PAR BSGOMS NAS MTHONG BA'I LAM THOB PAR GYUR NAS DES SPANG BAR
BYA BA'I NYON MONGS PA SPANGS TE, CHAGS PA BCAD NAS GROL TE, GONG
NAS GONG DU KHYAD PAR DU RNAL 'BYOR PA 'GRO ZHING 'GRO BA LA
CHAGS PA MED DO, ,

DE BAS NA NYI MA SGRA GCAN GZA' BRAL LHANG NGER 'DUG PA DANG, ,ME
BTANG RTZVA DANG SHING DANG NAGS TSAL BSREGS PA BZHIN NO, ,DE
BZHIN DU DES BSGOM PA DANG LDAN PAS SPANG BAR BYA BA'I NYON MONGS
PA'I TSOGS SREG CES BYA BA LHAG MA'O, ,NYAN THOS LA SOGS PAS NI
RTAG PA LA SOGS

PA'I RNAM PA BKAG NAS MI RTAG PA LA SOGS PA'I RNAM PAS RANG GIS
MTHONG BA'I LAM SGOM PAR BYED DO ZHES DON GYIS STON PAR 'GYUR RO,
,DE DAG GIS THAMS CAD SHES PA NYID BSTAN TO, ,DE SKAD DU, SHES
PAS SRID LA MI GNAS SHING, ,SNYING RJES ZHI LA MI GNAS DANG,
,THABS

MA YIN PAS RING BA DANG, ,THABS KYIS RING BA MA YIN NYID, ,MI
MTHUN GNYEN PO'I PHYOGS DAG DANG, ,SBYOR DANG DE YI MNYAM NYID
DANG, ,NYAN THOS LA SOGS MTHONG BA'I LAM, ,DE 'DRA KUN SHES NYID
DU 'DOD, ,CES GSUNGS PA YIN NO, ,THAMS CAD MKHYEN PA NYID GSUM

RTOGS NAS DBANG DU BYA BA'I PHYIR KHYAD PAR GYI LAM DE'I DE BZHIN
NYID DU YID LA BYED PA NI RNAM PA KUN MNGON PAR RDZOGS PAR RTOGS
PA STE, DE'I RNAM PA BSTAN PA'I PHYIR, CHOS RNAMS ZHES BYA BA LA
SOGS PA GSUNGS TE, RANG BZHIN DE RANG GI NGO BO BSGOMS PAS SGYU
MA LTA BUR

@36A *, ,RTOGS PA'I PHYIR CHOS RNAMS 'DI DAG THAMS CAD DAG CING
YONGS SU DAG PAR RO, ,SHES RAB KYI PHA ROL TU PHYIN PA NI RNAM PA
KUN MNGON PAR RDZOGS PAR RTOGS PA'I RANG BZHIN GYI LTA BA NI SHIN
TU PHA ROL TU PHYIN PA'O, ,BYANG CHUB SEMS DPA' DE LTAR BYED PA
PO YANG MI

DMIGS TE, KUN TU BRTAGS PA'I BDAG DANG GZUGS LA SOGS PA'I CHOS
KUN DANG, RANG GI SDE PAS GZHAN PA DE DAG MED PA'I PHYIR MI DMIGS
TE THOB PA MED DO, ,DE BAS NA GANG ZAG DANG CHOS BDAG MED PA RNAM
PA GNYIS RTOGS PAS RNAM PA THAMS CAD RTOGS PA'I PHYIR 'DI NI DES
NA

JI SKAD BSTAN PA'I SHES RAB MNGON PAR RTOGS PA'I RANG BZHIN YIN
PA'I PHYIR SHES RAB PHA ROL PHYIN MCHOG SPYOD PA YIN PAR RTOGS
PAR BYA'O, ,YON TAN RIN PO CHE SDUD PA TSIGS SU BCAD PA LAS BSTOD
PA'I LE'U STE DGU PA'I BSHAD PA'O,, ,,KHYAD PAR CAN GYI SBYOR BAS
RNAM PA

RNAMS BSGOM PAR BYA BA YIN PAS DE YANG SBYOR BA PO KHYAD PAR CAN
MED PAR BSTAN PAR MI NUS PAS SBYOR BA PO BSTAN PAR BZHED NAS,
RGYAL BA ZHES BYA BA LA SOGS PA GSUNGS TE, RGYAL BA LA NI LHA
RGYAL BRGYA BYIN GYIS ZHUS PA, SHES RAB KYI PHA ROL TU PHYIN PA
RNAM PA'I BDAG NYID 'DI LA

JI LTAR BRTZON PAR BYED CING BYANG CHUB SEMS DPA' SBYOR BAR BYED
CES BYA BA NI ZHU BA'O, ,BCOM LDAN 'DAS KYIS BKA' STZAL PA, PHUNG
PO KHAMS LA RDUL TZAM BRTZON PAR MI BYED CING, RDUL TZAM MI DMIGS
PA LA SBYOR TE CHOS CAN DANG CHOS MI RTAG PA LA SOGS PA MI BRTZON
TE, DE NI BYANG CHUB SEMS

DPA' PHYIN CI MA LOG PA LA ZHUGS PA'I PHYIR BRTZON PA YIN NO,
,GANG GI RGYUS DE LTAR BRTZON ZHE NA, GANG ZHIG CES BYA BA LA
SOGS PA GSUNGS TE, SEMS CAN DE NI YUN RING PO NAS THEG PA CHEN PO
'DI LA SBYOR BA GOMS PAS ZHUGS PAR RIG PAR BYA STE, SANGS RGYAS
BYE BA KHRAG KHRIG

MANG LA GTZUG LAG KHANG LA SOGS PA BYAS TE PHUL BA NI LHAG BYAS
YIN NO, ,GANG ZHIG CHOS 'DI NI YUM STE, GZUGS LA SOGS PA RANG GI
RGYU LAS SGYU MA BYED PAS SPRUL PA DANG, SGYU MA 'DRA BAR THOS
NAS RTOGS PAS SOM NYI MED CING YANG SLOB PA LA PHYIR ZHING SBYOR
BAR BYED DO, ,

@36B GZHAN DU 'JUG PAR MI 'GYUR RO ZHES BYA BA YIN NO, ,RGYAL BA
SKYED MA LA 'JUG PA'I SBYOR BA NYAN THOS LA SOGS PA'I BYED PA'I
KHYAD PAR CAN DU YID LA BYED PA'I RANG BZHIN NI GZHAN DU RTOGS
PAR MI NUS PA'I PHYIR MNYAN PA LA SOGS PA'I BAR CHAD KYI CHOS LAS
'DA' BAR BYA BA RTOGS PAR BYA BA'I

CHED DU DPE SNGON DU 'GRO BAS BSTAN PA'I PHYIR, DGON PA'I ZHES
BYA BA LA SOGS PA GSUNGS TE, DPER NA 'JIGS PA DU MA PHAL PO CHE'I
DGON PA'I LAM DPAG TSAD MANG POR ZHUGS PA'I MIS BSNYEN PA SNGON
DU PHYOGS PA NA, GANG GI TSE 'BAD PA'I STOBS KYIS GNAG RDZI
MTSAMS KYI

NAGS TSAL PHUN SUM TSOGS PA MTHONG NA DE'I TSE DGON PA'I 'JIGS PA
MED DE, DBUGS PHYIN PA THOB PAR GYUR CING, RKUN MA'I 'JIGS PA MED
DO, GANG GI PHYIR GOMS PAR BYAS NAS 'DI DAG GRONG DANG GRONG
KHYER GYI SNGON GYI MTSAN MA LA BA LANG RDZI LA SOGS PA MTHONG BA
DE BZHIN DU, GANG GI

TSE SHES RAB KYI PHA ROL TU PHYIN PA GANG GIS MNYAN PA NI NYE BAR
MTSON PA STE, SEMS DPA' LA SOGS PA YANG NGO, ,BYANG CHUB SEMS
DPA' GANG ZHIG BYANG CHUB THOB PAR BYED PA'I CHOS YONGS SU TSOL
BA'I DUS DE'I TSE YANG DAG PA'I LAM RNYED PAS DBUGS PHYIN PAR
GYUR CING THEG PA'I

BAR CHAD KYI 'JIGS PA MED DO, ,GANG GI PHYIR YUM MNYAN PA LA SOGS
PA'I SBYOR BA PHUN SUM TSOGS PA NA DGRA BCOM SA LA MI GNAS RKYEN
RTOGS KYI SA THOB PA YIN NO, ,DA NI YANG YUM MNYAN PA LA SOGS PAS
PHUN SUM TSOGS PA THAMS CAD STER BAR BYED PA BSTAN PA 'DIR YANG

BRJOD PAR BYA STE, CHOS KYI SKU THOB PAR BYED PA BSTAN PA'I SGO
NAS RE ZHIG SBYOR BA DPE SNGON DU 'GRO BAS RTOGS PAR BYA BA'I
PHYIR, MI ZHIG CES BYA BA LA SOGS PA GSUNGS TE, DPER NA MI ZHIG
RGYA MTSO'I CHU NI BLTA PHYIR 'GRO BA YIS, GAL TE DES SHING DANG
NAGS TSAL RIR

BCAS PA MTHONG NA DA DUNG RGYA MTSO CHEN PO NI RING NGO ZHES
RTOGS PAR BYA'O, ,YANG GANG GI TSE CI STE SHING LA SOGS PA'I
RTAGS MA MTHONG NA DE'I TSE RGYA MTSO CHEN PO NI NYE BAR GYUR TE,
SHIN TU MI RING NGO SNYAM DU DE LA SOM NYI MED DE YID GNYIS MED
PAR RIG PAR BYA'O, ,DE LTAR DE BZHIN DU THOS PA'I

@37A *, ,BSAM PAS BYANG CHUB DAM PAR ZHUGS PAR RIG PAR BYA'O,
,RGYAL BA'I SHES RAB KYI PHA ROL TU PHYIN PA 'DI NYAN PA NI NYE
BAR MTSON PA STE, SEMS PA DANG, BSGOM PA YANG YIN NO, ,RNAM PAR
'DREN PA STE BCOM LDAN 'DAS KYIS SO, ,MNGON SUM DU BLA NA MED
PA'I BYANG CHUB TU

LUNG BSTAN PAR MA GYUR KYANG MNYAN PA LA SOGS PA LA NUS PA THOB
PA'I PHYIR SANGS RGYAS BYANG CHUB STE, CHOS KUN MNGON PAR RDZOGS
PAR RTOGS PA ZHES BYA BA'I BAR DU'O, ,RING POR MI THOGS BDAG REG
'GYUR RO, ,LONGS SPYOD RDZOGS PA'I SKU THOB PAR BYA BA BSGRUB
PA'I SGO NAS BSTAN PA'I PHYIR, DPYID DUS

ZHES BYA BA LA SOGS PA GSUNGS TE, DPER NA DPYID DUS BZANG LA YAL
GA DANG LO MA RNYINGS PA RNAMS LHAGS GYUR NA YAL GAS RING POR MI
THOGS LO 'DAB ME TOG 'BRAS BU RNAMS BSKRUN NO, ,DE BZHIN DU SHES
RAB PHA ROL PHYIN 'DI SU'I LAG TU THOB PA NA YUN RING POR MI
THOGS PAR DES BYANG CHUB MCHOG TU

LONGS SPYOD RDZOGS PA'I SKU 'DIR MNYAN PA LA SOGS PA'I SBYOR BA'I
STOBS KYIS 'DREN PA RNAMS KYIS 'THOB PO, ,SPRUL PA'I SKU THOB PAR
BYA BA'I SGO YANG BSTAN PA'I PHYIR, DPER NA ZHES BYA BA LA SOGS
PA GSUNGS TE, DPER NA BUD MED NA CHUNG MNGAL SKYE BA NI SBRUM
MA'O, ,GANG GI TSE DE NI BTZA' BA'I DUS LA

BAB CES BYA BA STE, YAN LAG RNAMS RGYAS PA NI DUS LA BAB PO,
,TSOR BA NI NYAMS SU MYONG BA'I RANG BZHIN NO, ,DE BTZA' BA'I DUS
TE SKYE BA YIN PAR SHES PAR BYA'O, ,DE BZHIN DU BYANG CHUB SEMS
DPA' SNGAR MNYAN NAS SEMS PA NA RGYAL BA'I SHES RAB PHA ROL PHYIN
PA LA GONG NAS GONG DU DGA' BA DANG

'DUN PA BSKYED PA MTHONG BA DE'I TSE 'DIR MNYAN PA LA SOGS PA'I
SBYOR BAS MYUR DU BYANG CHUB MCHOG REG STE, SPRUL PA'I SKU THOB
PO, ,YANG MNYAN PA LA SOGS PA'I BLANG BAR BYA BA DANG DOR BAR BYA
BA'I CHOS JI LTAR BLANG BA DANG, DOR BA THOB CE NA, SHES RAB CES
BYA BA LA SOGS PA GSUNGS TE, SHES RAB PHA ROL PHYIN

MCHOG SPYOD TSE RNAL 'BYOR PA NYAN PA LA SOGS PA NI SPYOD PA'O,
,RNAL 'BYOR PA GANG ZHIG GZUGS LA SOGS PA CHOS THAMS CAD DE KHO
NA NYID DU 'PHEL BA STE SKYE BA MI MTHONG BA'O, ,YONGS SU 'GRIB
PA MED DE 'JIG PA MI MTHONG NGO, ,DE LTA BAS NA GANG ZHIG CHOS
DANG CHOS MIN MI MTHONG ZHING, 'DI DAG SO SOR SNANG BA

@37B GNAS PAR MTHONG BA SGYU MA LTA BU YIN PAS CHOS KYI DBYINGS
TE, STONG PA NYID KYI RNAM PA'I SNYING PO CAN YE SHES KYI RANG
BZHIN DE DAG JI LTA BA BZHIN GNAS PA RTOGS PA'I STOBS KYIS MYA
NGAN LAS 'DAS PA STE, NYAN THOS LA SOGS PA'I BYANG CHUB LA MI REG
PAR GNAS PA DE NI SKU GSUM THOB NAS CHOS KYI DBYINGS KYI

SHES RAB GNAS SO, ,DE LTAR JI SKAD BSTAN PA'I PHYIN CI MA LOG
PA'I LAM LA GOMS PAR BYAS PAS 'BRAS BU DE DAG THAMS CAD DU 'GYUR
RO, ,DE BAS NA SBYOR BA SGRUB BO ZHES BYA BAR DGONGS SO, ,RNAM PA
PHUL DU BYUNG BA'I CHE BA'I BDAG NYID BSHAD NAS, YON TAN BRJOD NA
DE RTOGS PA SNGON DU 'GRO BAS KHYAD

PAR DU GOMS PAR 'GYUR BAS DE'I YON TAN BSTAN PAR BZHED NAS, GANG
ZHIG 'DIR ZHES BYA BA LA SOGS PA GSUNGS TE, BYANG CHUB SEMS DPA'
CHOS DANG GANG ZAG LA BDAG MED PA BSGOM PA NI GANG ZHIG 'DIR RO,
,YANG SBYOR BA LA GNAS PA NI SPYOD PA'O, ,SPYI'I SANGS RGYAS KYI
CHOS NI RGYU DANG 'BRAS

BU'O; ;KHYAD PAR NI DAD PA LA SOGS PA LNGA DANG, 'DUN PA LA SOGS
PA DANG LHAN CIG BYED PA RDZU 'PHRUL GYI RKANG PA BZHI NYE BAR
MTSON PA STE, DRAN PA NYE BAR GZHAG PA LA SOGS PA YANG RGYUR GYUR
PA RNAMS LA MI GNAS TE, MI RTOG CING BYANG CHUB KYI RNAM GRANGS
MA LUS PA NI NYE BAR ZHI BA'O, ,'BRAS

BUR GYUR PA RNAMS LA DE SBYOR BA'I STOBS KYIS RNAM PAR MI RTOG PA
DANG, RNAM PAR RTOG PA DANG BCAS PA'I YE SHES KYI YUL DU GYUR PA
GNAS PA DANG MI GNAS PA GANG YANG RUNG BA SGYU MA LTA BUR DE DAG
BRDZUN PA'I RANG BZHIN DU RTOGS PA'I PHYIR MI RTOG RTOG BRAL LO,
,BDUD KYI MTHU BCOM PA

LA SOGS PA'I YON TAN LA SOGS PA BSKYED PAS RANG DBANG DU SPYOD PA
NI BYIN GYI RLABS KYIS SPYOD PA YIN NO, ,'DI NI SHES RAB STE
SPYOD PA'I RANG BZHIN YIN PA'I PHYIR PHA ROL PHYIN MCHOG SPYOD PA
YIN TE, GNAS PA MA YIN NO, ,YON TAN RIN PO CHE SDUD PA TSIGS SU
BCAD PA LAS YON

TAN GZUNG BAR YONGS SU BRJOD PA ZHES BYA BA'I LE'U STE BCU PA'I
BSHAD PA'O,, ,,YON TAN GYI RJES LA GANG YANG SBYOR BA'I BAR CHAD
BYED PA'I SKYON SPANGS NAS BSGOM PAR BYA BA YIN PAS SKYON BSTAN
PAR BZHED NAS, SMRA BA'I ZLA BA ZHES BYA BA LA SOGS PA GSUNGS TE,
PHYIN CI

@38A *, ,LOG GI ZHEN PA SEL BA LA MKHAS PAS SMRA BA'I ZLA BA'O,
,SANGS RGYAS LA NI RAB 'BYOR ZHUS PA NI YON TAN GYI RGYU YIN PA'I
PHYIR YON TAN LA SBYOR BA LA DGA' BA RNAMS KYI BAR DU GCOD PA
GANG LAGS ZHES BYA BA NI ZHUS PA'O, ,STON PAS BKA' STZAL BAR DU
GCOD

PAR 'GYUR MANG STE, DE LAS CUNG ZAD NI NYE BAR MTSON PA'O, ,DE
BAS NA RE ZHIG YONGS SU BRJOD PAR BYA'O ZHES BYA BA NI LAN TO,
,DE NYID NI RGYAL BA'I ZHES BYA BA LA SOGS PA GSUNGS TE, RGYAL
BA'I SHES RAB PHA ROL PHYIN 'DI YIG 'BRI'I TSE NI GZHUNG GI DON
BRI BA DANG, YID LA BYED PA'O, ,

SPOBS PA NI YUL LA KHYAD PAR CAN GYI YE SHES KYI RANG BZHIN THA
DAD PA RNAM PA DU MA 'BYUNG 'GYUR ZHING 'GRO BA'I DON MA BYAS PAR
TE, SNGA MA DANG PHYI MA DPYAD PAS MI BSTAN PAR GYUR PA'I PHYIR
DE YANG GLOG BZHIN DU MYUR DU NYAMS PAR 'GYUR BA 'DI NYID NI RE
ZHIG BDUD KYI LAS SO, ,'DI BSHAD TSE NA KHA CIG

SOM NYI ZA 'GYUR TE ZHES BYA BA LA, BSHAD PA NI BSHAD PAR GYUR
PA'O, ,SANGS RGYAS KYIS GSUNGS PA LA THE TSOM ZA BA NI SOM NYIR
GYUR PA'O, ,DES YONGS SU MA SHES PAR 'DREN PA BCOM LDAN 'DAS KYIS
'DIR NI BDAG GI MING YANG MA BRJOD, RIGS DANG SA DANG RUS KYANG
YONGS SU MA BRJOD

CES, DE NI NYAN PAR MI 'GYUR LA, 'ON KYANG 'DI NI SANGS RGYAS KYI
BKA' MA YIN ZHES SPANG 'GYUR TE YANG BDUD KYI LAS SO, ,DE NI CI
ZHIG BYED PAR 'GYUR ZHE NA, DE LTAR ZHES BYA BA LA SOGS PA GSUNGS
TE, DE LTAR BDUD KYIS BYIN GYIS BRLABS PA'I GANG ZAG MI SHES PA
DE DAG

RTZA BA'I RGYU BOR NAS SANGS RGYAS DON DU GNYER BA'I LAM JI LTA
BA BZHIN DU GYUR PA SPANGS NAS RMONGS PAS YAL GA DANG 'DAB MA
NYAN THOS LA SOGS PA'I MDO SDE TSOL BAR 'GYUR RO, ,GLANG PO RNYED
NAS DPER NA 'GA' ZHIG GI DON DU GLANG PO'I RJES NI TSOL BA LTAR,
SHES RAB PHA ROL PHYIN THOS

MDO GZHAN TSOL BAR BYED PA DE YANG DE BZHIN NO, ,DPER NA LA LAS
RO BRGYA LDAN PA'I ZAS RNYED LA, ZAS MCHOG RNYED NAS ZHAG DRUG CU
PA'I 'BRAS CHAN TSOL BAR BYED PA LTAR, DE BZHIN DU BYANG CHUB
SEMS DPA' SHES RAB KYI PHA ROL TU PHYIN PA 'DI RNYED NAS, DGRA
BCOM PA'I SA YI BLA NA

@38B MED PA'I BYANG CHUB TSOL BAR BYED DE, YANG DE LA RJES SU
'BRANG ZHING BLO BSKYED PAR 'GYUR RO ZHES BYA BA NI LHAG MA'O,
,BDUD KYI LAS RNAM PA GZHAN YANG BSTAN PA'I PHYIR, BSTI STANG
ZHES BYA BA LA SOGS PA GSUNGS TE, GRAGS PA TZAM 'DOD PA NI BSTI
STANG 'DOD PA'O, ,NOR 'DOD PA NI

RNYED PA 'DOD PA'O, ,YO BYAD LA LTOS PA NI LTOS PA DANG BCAS PA'I
SEMS KYIS SO, ,BSOD SNYOMS KYI DON DU KHYIM PA DANG 'DRIS PA
DANG, KHYIM PA BSTEN PA DANG LDAN PAR 'GYUR ZHING NGO, ,CHOS
BTANG NAS NI YUM 'DI'O, ,DES CHOS CUNG ZAD YIN PA NI CHOS MIN TE,
NYAN THOS LA SOGS PA'I

THEG PAS BYA BA SPYOD PAR 'GYUR BA'O, ,LAM BOR LAM GOL 'GRO BA
'DI NI BDUD KYI LAS SO, ,GANG DAG DE'I TSE MA BYON PA'I RGYAL BA
RNAMS BSKYED MA LA 'DUD CING DAD PAR GYUR NAS TE, LAS DANG 'BRAS
BU LA YID CHES PAR BYED PA NI DAD PA'O, ,CHOS KYI DAM PA 'DI
MNYAN PAR 'DOD CING 'DOD PA

LAS DE DAG GIS NI CHOS SMRA BA LDAN RIG PA NI BYA BA MA YIN PA'I
BSAM PA DANG LDAN PA RTOGS PA'O, ,DAD PA DANG BRAL NAS DGA' BA
MED CING YID MI BDE BAR GYUR NAS GZHAN DU 'GRO BA DON DU GNYER
BA'I DON DANG BRAL BAS YID MI BDE BA YANG BDUD KYI LAS SO, ,BDUD
KYI LAS JI SNYED PA RNAM PA THAMS CAD

MTHA' YAS PAS BRJOD PAR MI NUS PA'I PHYIR NYE BAR BSDUS PA'I DON
DU DE'I TSE NA ZHES BYA BA LA SOGS PA GSUNGS TE, 'DI ZHES BYA BA
NI RJES THOGS LA MNGON PA'O, ,'BYUNG BAR GYUR PA NI BDUD KYI LAS
SO, ,DE'I TSE GANG DAG LA MA 'ONGS PA'I DUS NA BAR DU GCOD PA
RNAMS MANG NI DU

MA'O; ;GCOD PA NI BGEGS BYED PAR 'BYUNG BAR 'GYUR RO, ,GANG ZHIG
NYES PAS G-YENG BA'I PHYIR DGE SLONG MANG PO DKRUGS PAS DE'I TSE
SHES RAB KYI PHA ROL TU PHYIN PA 'DI NI GZHUNG DANG DON 'DZIN PAR
MI 'GYUR NA, GZHAN DGE BSNYEN LA SOGS PA LTA CI SMOS CI'I RGYUS
RNAM PA MANG

POR 'GYUR ZHE NA, RIN CHEN ZHES BYA BA LA SOGS PA GSUNGS TE, RIN
CHEN RIN THANG MED PA RNYED GYUR GANG DAG YIN, CHOS DE DAG RANG
DKA' BAS THOS PA NI DKON PA'O, ,DUS RNAMS RTAG TU THAMS CAD 'DI
'DOD PA'I PHYIR DU DON DU GNYER BA YIN NO, ,DE BZHIN DU RGYAL
BA'I SHES RAB PHA

@39A *, ,ROL PHYIN PA MCHOG ,RIN CHEN CHOS KYANG DKON LA RTAG TU
'TSE BA YANG MANG NGO, ,CI'I PHYIR 'DI DAG THAMS CAD KYI BDUD KYI
LAS YIN NAM ZHE NA, THEG PA GSAR ZHES BYA BA LA SOGS PA GSUNGS
TE, MNGON PAR ZHUGS PA'I PHYIR THEG PA LA GSAR DU ZHUGS PA STE,
BYANG

CHUB SEMS DPA' BSOD NAMS CHUNG BA'I PHYIR BLO CHUNG BAR GYUR PA
GANG GI YUM DKON PA'I RIN CHEN CHOS 'DI BDUD KYI BYIN GYIS BRLAB
PAS MA RNYED PA'O, ,DE BZHIN DU LAS DANG PO PA JI SNYED PA DE DAG
THAMS CAD KYI DE LTAR RNYED PA MI 'GYUR BAR BSTEN PA'I PHYIR, DE
LA ZHES BYA BA LA SOGS PA GSUNGS TE, GANG

GI TSE BDUD RNAMS RGYAL BA SKYED MA LA JI LTAR BGEGS BYA ZHES
BRTZON PA DANG LDAN PAS SPRO BAR 'GYUR TE BAR CHAD LA ZHUGS NAS
GCOD PAR ZHUGS SO, ,DE BZHIN DU YANG PHYOGS BCU'I BCOM LDAN 'DAS
BSOD NAMS CHEN PO DANG LDAN PAS YUM YONGS SU 'DZIN PA LA DGONGS
SHING DE DAG LA MGON MDZAD

PAS SBYOR BA DANG LDAN PAS THOB PAR 'GYUR ZHES BYA BAR DGONGS SO,
,YON TAN RIN PO CHE SDUD PA TSIGS SU BCAD PA LAS, BDUD KYI LAS
KYI LE'U STE BCU GCIG PA'I BSHAD PA'O,, ,,DE LA BCOM LDAN 'DAS
CI'I PHYIR DGONGS PA MDZAD CE NA, DPE SNGON DU 'GRO BAS RTOGS PAR

BYA BA'I PHYIR, MA ZHIG CES BYA BA LA SOGS PA GSUNGS TE, MA ZHIG
LA BU MANG PO YOD PA NA MA NA BAR GYUR PA NA, DE KUN YID MI BDE
ZHING RIM GRO LA SOGS PA'I PHYIR BYAS PA GZO BAS BRTZON PA LA RAB
TU SBYOR BAR BYED DO, ,DE BZHIN DU PHYOGS BCU'I 'JIG RTEN GYI
KHAMS NA BZHUGS PA'I

SANGS RGYAS KYANG STE, BCOM LDAN 'DAS RNAMS KYANG BDUD KYI LAS
BSAL BAR BYA BA'I PHYIR BYAS PA GZO BAS BRTZON PAR MDZAD CING YUM
GYUR SHES RAB DAM PA 'DI LA DGONGS PA MDZAD DO, ,YON TAN DANG
SKYON BLANG BA DANG DOR BA SNGON DU 'GRO BAS MTSAN NYID SHES PA'I
SGO NAS NGES PAR BSGOM

PAR BYA BA YIN PAS MTSAN NYID BSTAN PAR BYA BA'I PHYIR, DE LA RE
ZHIG MTSON PAR BYED PA GANG YIN PA BYED PAR SGRUB PAR BYED PA
YONGS SU 'DZIN PA'I SHES PA DANG, KHYAD PAR DANG, BYED PA'I DBYE
BAS MTSAN NYID MTSON PAR BYED PA NI GSUM MO, ,DE'I LAS SU SGRUB
PAR BYED PA RTEN GYI MTSAN

@39B NYID DANG BZHIR 'GYUR RO, ,DE LA RE ZHIG SHES PA'I MTSAN
NYID NI KUN MKHYEN GSUM GYI DBYE BAS GSUM YONG PA LAS THAMS CAD
SHES PA'I SGO NAS, DE BZHIN GSHEGS PA 'BYUNG BA SHES PA ZHES BYA
BA LA SOGS PA RE ZHIG BSTAN PA'I PHYIR, GANG DAG CES BYA BA LA
SOGS PA GSUNGS TE, GANG DAG 'DAS PA DANG DA LTAR

PHYOGS BCU'I 'JIG RTEN MGON, GANG YIN PA NI BCOM LDAN 'DAS SO,
,DE DAG SHES RAB KYI PHA ROL TU PHYIN PA YUM 'DI LAS BYUNG BAR
RIM PA JI LTA BA BZHIN DU SBYAR TE, DE DAG BSKYED PA DANG, SKYED
PA DANG LDAN PA DANG, MA 'ONGS PA NA BSKYED PAR 'GYUR RO, ,SANGS
RGYAS DE DAG GIS YANG DAG PA JI LTAR BZHIN

DU DE KHO NA NYID GZIGS PAS 'JIG RTEN STON TO, ,YUM GYIS BSGRUB
CING SKYED PAR MDZAD DO, ,'GRO BA'I SPYOD PA THUGS SU CHUD PAS
SEMS CAN GZHAN GYIS SEMS KYI SPYOD PA YANG DAG PAR STON TO,
,PHYIN CI MA LOG PA'I LAM LA SBYOR BA'I STOBS DANG LDAN PA DES DE
BZHIN GSHEGS PA RNAMS BSKYED NAS 'JIG RTEN

STON PA LA SOGS PA MTHONG BAS JI LTAR STON CE NA, 'JIG RTEN ZHES
BYA BA LA SOGS PA GSUNGS SO, ,'JIG RTEN GYI SEMS CAN GYI KHAMS
GANG YIN PA SGYU MA LTA BU'I DE BZHIN NYID DANG, GANG YANG DGRA
BCOM PA'I DE BZHIN GSHEGS PA'I DE BZHIN NYID DANG, RANG RGYAL
BA'I DE BZHIN NYID GANG YIN PA DANG, RGYAL SRAS RNAMS KYI

PHYIN CI LOG PA'I DE BZHIN NYID GCIG PA NYID DE DNGOS BRAL TE,
RANG GI NGO BOR BYE BRAG MED PAR RTOGS PA NI GZHAN MIN TE DE
BZHIN NYID DE, SHES RAB KYI PHA ROL TU PHYIN PA'I RGYUS RNAM PAR
MI RTOG PA'I YE SHES BRNYES NAS SANGS RGYAS TE, GANG GI PHYIR DE
BZHIN GSHEGS PAS CHOS KYI DBYINGS RNAM PAR GROL BA NYID DU 'JIG
RTEN MI

GZIGS PAR 'GYUR BA MI RIGS TE, GZHAN DU NA THAMS CAD MKHYEN PA
NYID RNAM PAR GZHAG PAR MI NUS PAR 'GYUR BA'I PHYIR RO, ,DE'I
RJES SU LAM SHES PA'I SGO NAS STONG PA NYID LA SOGS PA'I MTSAN
NYID BSTAN PA'I PHYIR, MKHAS PA ZHES BYA BA LA SOGS PA GSUNGS TE,
GNAS PA NI DA LTAR BYUNG BA NYID DO, 'JIG RTEN

MKHAS PA NI MA 'ONGS PA'O, ,MYA NGAN LAS 'DAS KYANG RUNG BA NI
'DAS PA'I BCOM LDAN 'DAS SO, ,GANG GI PHYIR CHOS NYID SKYON MED
CHOS RNAMS STONG PA 'DI GNAS TE, NGES PAR CHOS NYID KYI RANG
BZHIN YIN GYI GZHAN GYI TSAD MAS GNOD PA'I PHYIR RO, ,PHYIN CI
LOG GI RANG BZHIN YIN PA'I PHYIR GROL BAR MI RIGS SO, ,DE LTA BAS
NA STONG

@40A *, ,PA NYID KYI DON CHOS NYID 'DI LA GNAS TE, STONG PA NYID
LA SOGS PAR SBYOR BA'I SHES PA'I RANG BZHIN BYANG CHUB SEMS DPA'
DE BZHIN NYID GZHAN MA YIN PA DE KHO NA NYID RTOGS PA YIN NO, ,DE
LTA BAS NA DE YANG THAMS CAD KYI DE BZHIN NYID DU THUGS SU CHUD
PAS DE BZHIN GSHEGS ZHES SANGS RGYAS DANG RGYAL BA'I SRAS

ZHES BYA BA LA SOGS PA MTSAN GSOL TO, ,GAL TE DE LTAR STONG PA
NYID LA SOGS PA'I YE SHES YIN NA, SEMS CAN GYI DON JI LTAR BYED
PA BSTAN PA'I PHYIR, SHES RAB PHA ROL PHYIN ZHES BYA BA LA SOGS
PA GSUNGS TE, DE NI THUN MONG MA YIN PA'I CHOS NYID RTOGS PA'I
SPYOD YUL DU GYUR PAS SANGS RGYAS SU 'KHRUNGS PA RGYAL BA'I

SRAS RNAMS SHES RAB KYI PHA ROL TU PHYIN PA DGA' BA'I RI BO'I
TSAL LA BRTEN TE, SHIN TU MTHO BA'I RI LA BRTEN PAR RIG PAR
BYA'O, ,STOBS BCU RNAM 'DREN RNAMS KYIS SPYOD YUL 'DI YIN TE, 'DI
LTAR SNYING RJE CHEN PO LA MNGON DU PHYOGS PAR GYUR BAS PHYIN CI
LOG GI SKYE BA LA SOGS PAS SDUG BSNGAL BAS SEMS CAN DMYAL

BA LA SOGS PA NGAN SONG GSUM DU SKYED PA LA STONG PA NYID KYI
CHOS BSTAN PAS YONGS SU 'DON KYANG, STONG PA NYID KYI YE SHES
PHUN SUM TSOGS PAS SEMS CAN DU 'DU SHES PAR DE DAG NAM YANG MI
'GYUR RO, ,DMIGS PA LA MNGON PAR ZHEN PA MA YIN NAM, STONG PA
NYID KYI CHOS BSTAN PAS JI LTAR 'DUL BAR 'GYUR ZHE NA,

DPER NA ZHES BYA BA LA SOGS PA GSUNGS TE, DPER NA SENG GE RI SUL
PHYOGS GCIG LA BRTEN NAS 'JIGS PA MED PAR NI RANG NYID 'JIGS PA
DANG BRAL TE, ZHUM PA MED PAR GNAS NAS RI DAGS PHRA MO MANG SKRAG
BYED CING SGRA SGROGS LTAR, DE BZHIN DU SHES RAB PHA ROL PHYIN
BRTEN NAS TE, DMIGS PAS GNOD PAR 'GYUR BA MED PA

LA BRTEN TE, MI'I SENG GE BYANG CHUB SEMS DPA' TSAD MAS GNOD PA
MED PA'I STONG PA NYID LA SOGS PA'I CHOS BSTAN PAS DMIGS PAS
'JIGS PA'I ZHUM PA MED PAR MU STEGS CAN MANG PO BDAG TU MNGON PAR
ZHEN PA LAS MA GROL BA RNAMS SKRAG PAR BYED CING SGRA YANG SGROGS
SHING 'DUL BA YIN NO, ,DE'I RJES LA RNAM

PA THAMS CAD MKHYEN PA'I SGO NAS NYID KYI CHOS LA BRTEN NAS ZHUGS
PA LA SOGS PA'I MKHYEN PA'I MTSAN NYID BSTAN PA'I PHYIR, DPER NA
ZHES BYA BA LA SOGS PA GSUNGS TE, DPER NA NAM MKHAR GNAS PA'I NYI
MA'I 'OD ZER NI SA 'DI SKEMS PAR BYED CING STE, CHU SKAMS NAS MUN
PA BSAL TE, DNGOS PO THAMS CAD KYI

@40B GZUGS KYANG RAB TU STON PAR BYED DO, ,DE BZHIN DU SBYOR BA
LAS GOMS PAS SHES RAB KYI PHA ROL TU PHYIN PA RANG GI CHOS NYID
LA BRTEN NAS BZHUGS PA LA SOGS PA'I YE SHES KYI RTEN LAM DAM PA
LAS NGES PAR BZHUGS PA NI CHOS RGYAL TE, BCOM LDAN 'DAS KYIS
'DZIN PA MA LUS PA'I SRED PA'I CHU KLUNG

SKEMS SHING NYID KYIS NGES PA'I CHOS NYID RAB TU STON TO, ,JI
LTAR CHOS NYID STON CE NA, GZUGS ZHES BYA BA LA SOGS PA GSUNGS
TE, PHUNG PO LNGAR CHOS THAMS CAD 'DUS PAS GZUGS KYANG GANG 'DIR
SGYU MA LTA BU NYID YIN PA'I PHYIR MI MTHONG ZHING NGO, ,DE BZHIN
DU TSOR BA DANG, SEMS PA GANG YIN PA DANG, GANG LA RNAM

PAR SHES PA NYID DANG, DGE BA LA SOGS PA'I CHOS KYI BAG CHAGS
SEMS LA BSAGS PA DE YIS GANG YANG RJES SU MTHONG BA MED DE, 'DI
DAG GCIG DANG DU MA'I RANG BZHIN DANG BRAL BA'I PHYIR RO, ,DE
LTAR SHES RAB KYI MIG GIS MTHONG BA 'DI NI CHOS MTHONG YIN ZHES
DE BZHIN GSHEGS PAS BSTAN PAS DES PHYIN CI LOG

BZLOG GI, MIG BTZUM PA DANG, DMUS LONG LA SOGS PA LTAR SPYAN MA
TSANG BA DANG, BLTA NA SNYAM PA'I YID LA BYED PAS MA MTHONG BA NI
YANG DAG PAR MTHONG BA ZHES MI BYA STE, DE NI 'DI LTAR 'DU SHES
MED PA'I SNYOMS PAR 'JUG PA LAS LANGS NAS, DNGOS PO DANG DNGOS PO
MED PA LA MNGON PAR ZHEN PA'I RTZA BA RNAL 'BYOR PA DE'I NYON

MONGS PA DANG SHES BYA'I SGRIB PA 'BYUNG BA'I PHYIR RO SNYAM DU
DGONGS SO, ,'DIR CI 'DRA BA MTHONG BA YIN ZHE NA, NAM MKHA' ZHES
BYA BA LA SOGS PA GSUNGS TE, JI LTAR NAM MKHA' LA RDZAS THAMS CAD
KYI DBEN PA'I PHYIR MNGON SUM DANG, RJES SU DPAG PA'I YUL MA LAS
'DAS PAS MTHONG BA MED KYANG SEMS CAN KUN RDZOB KYI THA SNYAD DU

YIN GYI, YANG DAG PA DE KHO NA NYID DU NI NAM MKHA' MED PA'I
PHYIR GCIG TU GZUGS JI LTAR MTHONG STE MTHONG BA NYID MED DO, ,DE
BAS NA DON 'DI BRTAGS BAR GYIS TE RNAM PAR DPYAD PAS SO, ,DE BAS
NA NAM MKHA' ZHES BYA BA NI THA SNYAD DO, ,MTHONG BA MED PA NYID
MTHONG BA YIN NO ZHES BYA BA LHAG MA MA YIN PAR RTOGS PAR BYA'O,
,DE LTAR

CHOS MTHONG BA YANG DE BZHIN GSHEGS PAS BSTAN TO, ,GANG GI PHYIR
MTHONG BA MED PA NI GCIG TU NGES PA'I RANG BZHIN MTHONG BAR MI
NUS TE, DNGOS PO THAMS CAD SGYU MA LTA BU YIN PA'I PHYIR RO, ,YON
TAN RIN PO CHE SDUD PA TSIGS SU BCAD PA LAS 'JIGS RTEN BSTAN PA'I
LE'U STE BCU GNYIS PA'O BSHAD PA'O,, ,,

@41A *, ,SHES PA'I RNAM PA SPYI'I RANG BZHIN YONGS SU SHES PAS
KHYAD PAR DU SHES PAR BYA DGOS PAS, KHYAD PAR GYI MTSAN NYID
BRJOD PAR BYA STE, DE YANG NYAN THOS LA SOGS PA'I LAM RNAMS KYI
KHYAD PAR GYI LAM GYI BDAG NYID BSAM GYIS MI KHYAB PA LA SOGS
PA'I KHYAD PAR

GYIS KHYAD PAR DU 'PHAGS PA SDUG BSNGAL LA SOGS PA'I BDEN PA'I
YUL LA SDUG BSNGAL LA CHOS SHES PA'I BZOD PA LA SOGS PA'I MTSAN
NYID RTOGS PAR BYA BA'I PHYIR, MTHONG BA ZHES BYA BA LA SOGS PA
GSUNGS TE, BYANG CHUB SEMS DPA' GANG ZHIG BSAM GYIS MI KHYAB PA
DANG, MI

MNYAM PA NYID LA SOGS PA NYID KYI RNAM PA RNAMS YID LA BYED PAS
YUM MTHONG BA YIN PAS DE MTHONG BA THOB PA YANG 'DIR SBYOR BA'I
STOBS KYIS CHOS THAMS CAD KYI KHYAD PAR GYI MTSAN NYID KYI RANG
BZHIN DU SDUG BSNGAL LA CHOS SHES PA'I BZOD PA LA SOGS PA DANG
'DIR RAB TU 'BREL PA'I BYA BA

THAMS CAD DES YIN TE, RGYAL PO BTANG SNYOMS 'DUG CING BLON PO KUN
BYED LTAR, ,DE BZHIN DU JI SNYED PA DANG, SANGS RGYAS KYI SGRA
GANG YIN PA KUN LA SBYAR TE, YANG DAG PAR RDZOGS PA'I SANGS RGYAS
RNAMS DANG, RANG SANGS RGYAS KYIS MDZAD PA'I CHOS RNAMS DANG, DE
BZHIN

DU NYAN THOS RNAMS KYI BYA BA JI SNYED PA DE DAG SHES RAB KYI PHA
ROL TU PHYIN PA SA BYED DO, ,DE NYID GSAL BAR BSTAN PA'I PHYIR,
RGYAL PO ZHES BYA BA LA SOGS PA GSUNGS TE, RGYAL PO'I GRONG NI
LUS 'PHAGS LA SOGS PA'O, ,YUL NI MA GA DH'A LA SOGS PA'O, ,'KHOR
NI RGYAL PO'I

KHAB LA SOGS PA STE, DER MI 'GRO BAR RGYAL PO DE'I RANG BZHIN YUL
MIS 'BRU THAMS CAD KYANG SDUD PA STE, BSKYEL BA LTAR DE BZHIN DU
BYANG CHUB SEMS DPA' CHOS NYID GANG DU YANG MI 'GRO LA STE, SDUG
BSNGAL LA CHOS SHES PA'I BZOD PA LA SOGS PA KHYAD PAR GYI LAM GYI
RANG BZHIN GYI

SANGS RGYAS KYI SA'I YON TAN THAMS CAD SDUD DO, ,YON TAN RIN PO
CHE SDUD PA TSIGS SU BCAD PA LAS BSAM GYIS MI KHYAB PA'I LE'U STE
BCU GSUM PA'I BSHAD PA'O,, ,,YANG GANG GI TSE SANGS RGYAS KYI YON
TAN KHYAD PAR CAN RNAMS THOB CE NA, GANG LA ZHES BYA BA LA

@41B SOGS PA GSUNGS TE, GANG GIS SANGS RGYAS SU BYED PA'I CHOS
SANGS RGYAS ZHES BYA BA YIN PA'I PHYIR, BDE GSHEGS NI SANGS RGYAS
KYI CHOS RNAMS TE, MI MTHUN PA'I PHYOGS KYI ZIL GYIS MI NON PA'I
BYANG CHUB SEMS DPA' LA DAD PA BRTAN PO YOD NA, SHES RAB KYI PHA

ROL TU PHYIN PA MCHOG LA BSAM SBYOR BA STE, MCHOG NI CHEN PO YIN
PA'I PHYIR RO, ,YANG DAG PA'I SBYOR BA LA RJES SU GNAS PA YOD NA,
DE'I TSE BDEN PA GNYIS KYI RIM PAS ZHUGS PA YIN PA'I PHYIR, NYAN
THOS RANG RGYAL SA GNYIS SHIN TU 'DAS BYAS NAS BDUD DANG MU

STEGS LA SOGS PAS ZIL GYIS MI GNON PA'I RGYAL BA RNAMS KYI BYANG
CHUB KYI RGYU KHYAD PAR GYI MTSAN NYID MYUR DU 'THOB BO, ,DAD PA
DANG SHES RAB YUL LA DRAG TU SGRUB PA NI BYA BA YIN NO ZHES BSTAN
PAR 'GYUR RO, ,CHOS THAMS CAD KYI SNGON DU DAD PA 'GRO BA MA YIN
NAM, JI LTAR SHES

RAB KYI BYA BA YIN ZHE NA, LAN DU RJES SU 'GRO BA DANG LDOG PA'I
DPE SNGON DU 'GRO BA'I SGO NAS BSTAN PA'I PHYIR, DPER NA ZHES BYA
BA LA SOGS PA GSUNGS TE, DPER NA RGYA MTSOR 'JUG PA'I GRU NI CHAG
GYUR PA, ,MI GANG RO'AM RTZVA'AM SHING NI MI 'DZIN PA, ,CHU DBUS
'JIG PAR

'GYUR TE NGOGS SU PHYIN MI 'GYUR, ,YANG GANG ZHIG RO LA SOGS PA
LA 'DZIN PA DE NI BDE BAR PHA ROL TU PHYIN PAR 'GYUR TE, DE THANG
LA GNAS PAR DE LTAR DAD LDAN DANG BA TZAM THOB PA GANG ZHIG GIS
NI SHES RAB PHA ROL TU PHYIN YUM RJES SU MI 'JUG STE, DMIGS PA LA
SOGS PA MA

SPANGS PAS 'DOD CHAGS LA SOGS PA'I SDUG BSNGAL BRGAL DKA' BA'I
PHYIR 'KHOR BA'I RGYA MTSO STE, 'KHOR BA DES DUS THAMS CAD DU
GNAS TE, DAD PA TZAM GYIS PHYIN CI LOG MI SPONG BA'I PHYIR RO,
,SKYE BA NI 'BYUNG BA'O, ,RGA BA NI RNYINGS PA'O, ,RANG GI RIGS
MTHUN PA'I

RGYUN CHAD PAS NA 'CHI BA'O, ,BU DANG BU MO LA SOGS PA DANG BRAL
BAS YID MI BDE BA NI MYA NGAN NO, ,DE DAG NYID RLABS TE GANG GI
PHYIR DE DAG GI RIM PA NI 'KHOR BA'I RGYA MTSO'O, ,DE LA DE SKAD
CES BRJOD DE, DE BAS NA SBYOR ZHES BYA BA'O, ,GANG ZHIG DE YANG
DAD PA STOBS SU GYUR

@42A *, ,PAS SHES RAB PHA ROL PHYIN MCHOG GIS ZIN PA STE, DNGOS
PO RNAMS SGYU MA LTA BUR RTOGS PA'I PHYIR DNGOS PO'I RANG BZHIN
LA MKHAS PA'O, ,RTEN CING 'BREL PAR 'BYUNG BA'I CHOS NYID KYI
STOBS KYIS MYA NGAN LAS 'DAS PA YANG MTHONG BA'I PHYIR DON DAM PA
MTHONG

BA'O, ,DE BAS NA DAD PA DANG SHES RAB KYI STOBS LA SOGS PAS RIM
PA JI LTA BA BZHIN DU BSOD NAMS DANG YE SHES KYI NOR KUN RDZOB TU
YONGS SU RDZOGS PA NI GRU STE, RAB TU DGA' BA LA SOGS PA'I SA
RANG BZHIN DE DAG DANG LDAN PA LA DE SKAD BRJOD DO, ,NYAN THOS LA
SOGS PA'I

YUL MA YIN PAS MCHOG TU RMAD BYUNG BDE GSHEGS BYANG CHUB MYUR DU
REG ,KHYAD PAR GYI MTSAN NYID DON DU GNYER BAS GNYIS PO RGYUN MI
'CHAD PAR DMIGS PAR BYA'O ZHES BSTAN PAR RIG PAR BYA'O, ,DMIGS PA
DANG DMIGS PA MED PA'I DPES RIM PA JI LTA BA BZHIN DU RES

'GA' BYED PA DANG, RGYUN MI 'CHAD PAR BYED PA MI MTHUN PA'I
PHYOGS DANG GNYEN PO BSAL BAR BYA BA'I PHYIR DE GNYIS NYID THOB
PA NI KHYAD PAR CAN GYI GZHIR GYUR PA SNGON DU 'GRO BA YIN PAR
BSTAN PA'I PHYIR, DPER NA ZHES BYA BA LA SOGS PA GSUNGS TE, DPER
NA LA LAS

RDZA SO MA BTANG CHU BSKYED NA, ,NYAM CHUNG PHYIR NA MYUR DU 'JIG
PAR RIG PAR BYA STE, CHU BCU BAR MI NUS PA'O, ,SO BTANG BUM PAR
CHU BSKYED LAM DU 'JIG PA YI, ,'JIGS PA MED CING PHYI MA LA YANG
SBYAR RO, ,PHYIN PAR GYUR PA NI BAR CHAD KYI GNOD PA MED PAR GYUR
PAS KHYIM DU BDE BAR

RO, ,DE BZHIN DU BYANG CHUB SEMS DPA' DAD PA MANG GYUR KYANG,
SHES RAB RNAM PAR NYAMS NAS GNYIS SU LTUNG BAS MYUR DU MA RUNG
'GYUR RO, ,DAD PA DE NYID KYIS SHES RAB KYI DON NI CHOS RNAM PAR
'BYED PA'I MTSAN NYID YONGS SU ZIN GYUR NA NYAN THOS LA SOGS PA'I
SA GNYIS

LAS SHIN TU 'DAS TE BYANG CHUB MCHOG THOB 'GYUR, BUM PA SO MA
BTANG BA DANG BTANG BAS MI THOB PA DANG, THOB PA'I CHOS KYI RTEN
MA YIN PA DANG RTEN DU GYUR PA BSTAN PAR 'GYUR RO, ,RTEN GZHAN
YANG DAD PA LA SOGS PA MA YIN NAM, CI'I PHYIR DE GNYIS KHO NA
GTZOR BSTAN CE NA, LAN

@42B 'DI DPER NA ZHES BYA BA LA SOGS PA GSUNGS TE, DPER NA SHING
RNYING PA DBYUNG BA LA SOGS PA'I BCOS LEGS MA BYAS PA'I GRU RGYA
MTSO CHEN POR NOR DANG BCAS PAR 'JIG PAR 'GYUR RO, ,YANG GRU LEGS
PAR BCOS LEGS PAR BYAS PA DANG, MTHUN PA'I RLUNG DANG LDAN PAR
BYAS NA MI

'JIG NOR DANG BCAS PA DOGS SU PHYIN PAR 'GYUR RO, ,DE LTAR BYANG
CHUB SEMS DPA' DAD PAS YONGS BZUNG YANG, ,SHES RAB MED NA BLA NA
MED PA'I BYANG CHUB THOB PAR 'GYUR BA LAS NYAMS PAR 'GYUR RO,
,BYANG CHUB SEMS DPA' DAD PA DE NYID YONGS BSGOMS PAS SHES RAB
PHA

ROL PHYIN PA MCHOG LDAN PA NI BZANG PO DANG LDAN PA'O, ,DE NYAMS
SHING GZHAN DU LTUNG BAR MI 'GYUR TE, MA RMAS MA NYAMS PAR DE
YANG RANG GI THEG PA LA YANG DAG PAR ZHUGS PA'I PHYIR DE BZHIN
NYID RGYAL BA RNAMS KYI BYANG CHUB MCHOG LA REG PAR 'GYUR TE,
GNYIS PO KHO NAS GRUB PAS MA

TSANG BA MED PA YIN PA SHES PAR BYA'O, ,ZAG LHAN BYAS PA DANG MA
BYAS PA'I GRUS 'GRUB PA DANG MI 'GRUB PA DANG, TSANG BA DANG MA
TSANG BA SHES PAR BYA BA'I PHYIR, DE GNYIS KHO NA YONGS SU GZUNG
BAR BYA'O ZHES BSTAN PA'I PHYIR, LO BRGYA ZHES BYA BA LA SOGS
GSUNGS TE, DPER NA SKYES

BU GANG ZHIG RGAS SHING GNYER MA DANG LDAN PAS 'KHOGS PA ZAS LA
SOGS PA DANG MI LDAN PAS SDUG BSNGAL BA LO BRGYA DANG NYI SHU LON
PAS GANG GI YANG JI SRID NA STAN LAS LANGS KYANG, DE BZHIN DU
YANG RANG GIS RGYANG GRAGS PHYED DAM, RGYANG GRAGS SU GROGS MED
PAR NUS PA MED PA'I PHYIR 'GRO

BAR NUS PA MA YIN TE, DE NI G-YAS G-YON GNYIS KYI LAG PA GNYIS MI
DAG GIS BRTEN BYAS PAR GYUR NA DE'I TSE 'GYEL BA'I 'JIGS PA MED
CING JI SRID DU 'GRO BAR BYA BA'I GNAS SU BDE BLAG TU PHYIN PAR
'GYUR, DE BZHIN BYANG CHUB SEMS DPA' SHES RAB LA 'DI LTAR RMONGS
PAS STOBS CHUNG

BA GANG GI TSE YANG DAD PA TZAM GYIS ZHUGS PAR GYUR KYANG, 'DI
LTAR YANG CHOS NYID KYIS MA BZUNG ZHING BRAL NA NYAN THOS LA SOGS
PA'I SAR LTUNG BA'I BAR THOB PAS NYAMS PAR 'GYUR TE 'JIG PAR
'GYUR RO, ,DE NYID THABS DANG SHES RAB MCHOG GIS YONG ZIN NA, ,MI
NYAMS TE DE

@43A *, ,BZHIN GSHEGS KYI STE, KHYAD PAR GYI MTSAN NYID RTOGS NAS
MI'I DRANG SRONG BCOM LDAN 'DAS KYI BYANG CHUB LA REG PAR 'GYUR
RO, ,DES NA SKYES BU RGAS PA BRTEN PA DANG MA BRTEN PA'I DPES
SHES RAB DANG THABS LA MKHAS PAS YONGS SU BZUNG BA DANG, MA BZUNG
BA DAG

CI RIGS PAR 'KHOR BA DANG MYA NGAN LAS 'DAS PAR LTUNG BA DANG, MI
LTUNG BA DAG BSAL BAR BYAS PAS BSTAN PA'I DON RTOGS PAR BYA'O,
,YON TAN RIN PO CHE SDUD PA TSIGS SU BCAD PA LAS DPE'I LE'U STE
BCU BZHI PA'I BSHAD PA'O,, ,,JI SKAD BSTAN PA'I RIM PAS KHYAD

PAR GYI LAM THOB NAS DMIGS PA'I RO MYANG BA MED PAR DGE BA'I
BSHES GNYEN GYI STOBS KYIS BYA BA MA YIN PA MI BYED DO ZHES BSTAN
PA'I PHYIR, BYANG CHUB SEMS DPA' ZHES BYA BA LA SOGS PA GSUNGS
TE, BYANG CHUB SEMS DPA' DANG PO'I LAS CAN NI KHYAD PAR GYI MTSAN
NYID LA ZHUGS

PA'I PHYIR DANG PO'I LAS TE SAR GNAS PA GANG YIN PA'O, ,DGE BA
'DOD PA'I PHYIR LHAG PA'I BSAM PA'O, ,SANGS RGYAS BYANG CHUB
MCHOG ZHUGS PA BLA MA'I SKYON MI 'DZIN PA'I PHYIR SLOB MA BZANG
PO DE CHER GUS PAS BLA MA LA GUS LDAN NO, ,DGE BA'I BSHES GNYEN
LA DUS THAMS

CAD DU BSNYEN BKUR LA SOGS PA BYAS PA YIN PAR RIG PAR BYA'O,
,SEMS SRUNG BA SHES PA NI MKHAS PA'O, ,CI'I PHYIR DGE BA'I BSHES
GNYEN LA BRTEN PAR BYA ZHE NA, LAN DU MKHAS PA ZHES BYA BA LA
SOGS PA GSUNGS TE, GANG GI PHYIR DGE BA'I BSHES GNYEN DE RNAMS
LAS

KHYAD PAR GYI MTSAN NYID KYI YON TAN 'BYUNG BAR 'GYUR RO, ,DES
GDAMS NGAG DANG RJES SU BSTAN PAS SLOB MA DMIGS PA'I RO MYANG BA
MED PAS MKHAS PA'O, ,DGE BA'I BSHES GNYEN DE DAG GIS SHES RAB KYI
PHA ROL TU PHYIN PA RJES SU STON, DE BAS NA SANGS RGYAS CHOS
RNAMS NI

KHYAD PAR GYI MTSAN NYID KYI RANG BZHIN NO, ,SGRIB PA THAMS CAD
SPANG BA'I PHYIR YON TAN GYI MCHOG DGE BA'I BSHES GNYEN LA BRTEN
TO ZHES RGYAL BA DE SKAD GSUNG NGO, ,DE BAS NA DE BSNYEN BKUR BYA
BA YIN PAR DGONGS SO, ,DE DAG GI GDAMS NGAG DANG RJES SU BSTAN
PA'I 'DRA BA ZHIG

@43B CE NA, SBYIN DANG ZHES BYA BA LA SOGS PA GSUNGS TE, SBYIN PA
LA SOGS PA'I CHOS THAMS CAD BSDUS PA'I RANG BZHIN MI DMIGS PA LA
ZHUGS TE, PHA ROL TU PHYIN PA DRUG PO RNAMS LAS BYED PA PO DANG
BYA BA MI DMIGS PAS YIN TE, RANG BZHIN GZHAN DU 'GYUR BA'I PHYIR
SA DANG PO

LA SOGS PA LA DMIGS PA'I RO MYANG BA SPANGS NAS BYANG CHUB KYI
RGYUR YONGS SU BSNGO BAR GYIS SHIG PA'O, ,BYANG CHUB PHUNG PO NI
ZAG PA MED PA'I 'BRAS BUR GYUR PA TSUL KHRIMS KYI PHUNG PO LA
SOGS PA'I RIGS PAS RNAM PAR GZHAG PA DPYAD NAS PHYIS RNAM PAR
DPYAD PAS NGES PA NA 'DZIN PAR MA

BYED CE NA, DANG PO'I LAS CAN DE DAG LA RIG PAS NGES PAR SGYU MA
LTA BUR RTOGS PA'I PHYIR DANG PO RAB TU SBYOR BA BSTAN PA DE SKAD
BSTAN PAR BYA BA NYID DO, ,GZHAN DU NA DAD PA TZAM YANG MED PAR
'GYUR RO, ,RANG DANG GZHAN GYI DON PHUN SUM TSOGS PA SHES PA
KHYAD PAR GYI MTSAN NYID BSTAN

NAS, MJUG THOGS SU GZHAN GYI DON PHUN SUM TSOGS PA LA SBYOR BA
RNAMS KYI PHAN PA LA SOGS PA BYED PA'I MTSAN NYID BSTAN PA'I
PHYIR, DE LTAR ZHES BYA BA LA SOGS PA GSUNGS TE, DE LTAR SHES
PA'I MTSAN NYID YONGS SU SHES NAS SBYOR BA RNAMS BSGOMS PA'I
STOBS KYIS

BYANG CHUB SEMS DPA'I SPYOD PA'I CHOS BSTAN PAS MA 'ONGS PA'I
BDEN PA THOB PA NI YON TAN NO, ,YON TAN GYI TSOGS RTOGS PAR DKA'
BA'I PHYIR RGYA MTSO'O, ,DA LTAR BYUNG BA'I BDE BA THOB PAS DGA'
BA'I PHYIR SMRA BA'I ZLA BA'O, ,YANG DAG PAR SMIN PAR MI 'GYUR
BA'I CHOS NYID LA

'JOG PAR BYED PA'I PHYIR DON BYED PAS NA SEMS CAN GYI 'JIG RTEN
GYI SKYABS SO, ,DE BZHIN DU SHIN TU PHAN PA KUN NAS 'BYUNG BA'I
RTEN YIN PA'I PHYIR DPUNG GNYEN NO, ,SDUG BSNGAL GYI RGYU SEL
BA'I DON GYI RTEN DU 'JUG PA'I PHYIR GNAS SO, ,'KHOR BA DANG MYA
NGAN LAS 'DAS PA

MNYAM PAR RTOGS PAR KHYAD PAR DU 'GRO BAS SANGS RGYAS KYI RGYU
YIN PA'I PHYIR RTEN DANG BLO'O, ,CHU SPANGS NAS DAM PA'I CHOS KYI
SKAM SA MTHA' GNYIS SPANGS PA BDAG DANG GZHAN GYI DON THOB PA'I
RTEN DU GYUR PA STER BAS GLING NGO, ,SNA 'DREN PAR GYUR PAS GZHAN
GYI DON RAB TU

@44A *, ,BSKYED PA'I PHYIR YONGS SU 'DREN PA'O, ,SEMS CAN GYI DON
LA MTSAN MA MED PAR LHUN GYIS GRUB PAR 'JUG PA NYE BAR SDUD PA'I
PHYIR DON 'DOD PA'O, ,THEG PA THAMS CAD KYI NGES PAR 'BYUNG BA
YANG MNGON SUM DU MI BYED CING BYANG CHUB KYI LAM GSAL BAR

BYED PAS NA GSAL BYED SGRON MA'O, ,CHOS THAMS CAD KYI DE KHO NA
NYID GTAM GYI GZHI DANG SGO YIN PA'I PHYIR CHOS MCHOG SMRA BA'O,
,DE NYID KYI PHYIR BDUD DANG MU STEGS LA SOGS PAS 'KHRUGS PAR MI
NUS PAS NA MI 'KHRUGS PA'O, ,BDAG DANG GZHAN GYI DON PHUN SUM
TSOGS PAR BYED

PA NI BYA BA YIN PAS GANG GIS DE LTA BU'I RANG BZHIN YONGS SU
SHES PAS CI 'DRA BA'I BDAG NYID SGRUB PAR BYED PA'I RANG BZHIN
BSTAN PA SNGON DU 'GRO BA RANG GI MTSAN NYID BSTAN PA'I PHYIR,
GRAGS CHEN ZHES BYA BA LA SOGS PA GSUNGS TE, BDAG NYID CHE BA
THOB PA'I PHYIR GRAGS CHEN LDAN PA NI BYANG

CHUB SEMS DPA'O, ,SDUG BSNGAL DANG DU LEN PA'I PHYIR BYA DGA' BA
LA RAB TU SBYOR BA'I RANG BZHIN CAN NO, ,'BAD PAS BSGRUBS PA'I
PHYIR GO CHA'O, ,GANG BSGOM PAR BRTZON PA NI GO CHA GYON BYED DO,
,MI MTHUN PA'I PHYOGS DMIGS PA MED PAS PHUNG PO LNGA DANG, SKYE
MCHED BCU

GNYIS DANG, KHAMS BCO BRGYAD RNAMS KYI GO CHA YIN TE, GNYEN POR
MNGON PAR ZHEN PA DANG BRAL BAS NYAN THOS LA SOGS PA THEG PA GSUM
'DU SHES BRAL LO, ,YANG DE LTA BAS NA DOR BAR BYA BA DANG BLANG
BAR BYA BA'I CHOS YONGS SU 'DZIN PA DANG BRAL BA'I PHYIR YONGS SU
GZUNG BA MED DO, ,

RANG GI DON PHUN SUM CHAGS PA LAS LDOG PA MED PA'I PHYIR MI LDOG
PA'O, ,GZHAN GYI DON PHUN SUM TSOGS PA LAS MI G-YO BA'I PHYIR
G-YO BA MED CING NGO, ,GNYI GA'I DON PHUN SUM TSOGS PA JI LTA BA
BYED PA DANG MI 'BRAL BA'I PHYIR MI 'KHRUGS CHOS CAN NO, ,RANG
BZHIN JI LTA BU LA SBYOR ZHE

NA, DE DAG CES BYA BA LA SOGS PA GSUNGS TE, DE DAG 'DI 'DRA NI
STON PAR 'GYUR BA'O, ,SBYOR BA BSGOMS PA'I STOBS KYIS NYON MONGS
PA LA SOGS PA SPANGS PA'I RANG GI MTSAN NYID NI CHOS NYID LDAN
NO, ,RNAM PAR MI RTOGS PA'I YE SHES THOB PAS NA SPROS PA MED
PA'O, ,THE TSOM DANG,

@44B BRDZUN DANG, PHYIN CI LOG SPANGS PAS THE TSOM YID GNYIS BRAL
LO, ,YANG DAG PA'I SHES PA LDAN PA'I PHYIR DON LDAN NO, ,SHES RAB
PHA ROL PHYIN PA THOS NAS TE, RTOGS PA THOB PA NAS MI NUR BA'O,
,DE NYID KYI PHYIR GZHAN GYI DRING MI 'JOG CING RANG GI SA LAS
LDOG PA MED PAS NI

PHYIR MI LDOG PAR RIG PAR BYA'O, ,DE LTA BUR GYUR PA NI BDE BAR
GSHEGS PA'I GNAS PAR GYUR PA SPANGS NAS RNAM PA THAMS CAD KYI
RANG BZHIN CUNG ZAD KYANG MNGON SUM DU MI BYED DO ZHES BSTAN PA'I
PHYIR, 'DREN PA ZHES BYA BA LA SOGS PA GSUNGS TE, CHOS 'DI DAG GI
RANG BZHIN SGYU

MA LTA BU YIN PA'I PHYIR ZAB STE RTOGS PAR DKA' BA NYID KYIS
MTHONG BAR DKA' BA BCOM LDAN 'DAS KYIS ZHES BYA BAR 'BREL TO,
,GZHAN SUS KYANG STE NYAN THOS LA SOGS PAS RNAM PA THAMS CAD
RTOGS PA MED PAS CUNG ZAD THOB PA YANG MED CING, 'THOB PAR 'GYUR
BA YANG MED PA'I PHYIR

RO, ,DE'I PHYIR 'DI LTAR SEMS CAN GYI DON GTZOR MDZAD PAS DE
BZHIN GSHEGS PA NYID ZHAR LA BRNYES PAS NA BYANG CHUB BRNYES
KYANG SEMS CAN THAMS CAD RJES SU 'DZIN PAS NA PHAN MDZAD BRTZER
LDAN TE BCOM LDAN 'DAS SO, ,SBYOR BA'I NGO BO RANG GI MTSAN NYID
LAS MA GTOGS PA'I GROL

BA MI RIGS PA'I PHYIR RO, ,SEMS CAN GYI TSOGS SUS KYANG RANG GI
MTSAN NYID KYIS CHOS BSTAN PA 'DI MI SHES TE, 'ON KYANG 'DI DAG
NI DMIGS PA LA MNGON PAR ZHEN PA'I PHYIR RO SNYAM DU SEMS CAN GYI
DON LA NYE BAR SBYOR BA LA THUGS KHRAL CHUNG BAR MDZAD DE, DE, DE
BAS NA CHOS BSTAN PA'I

THUGS MA 'KHRUNGS PA DE LTA BU YANG TSANGS PAS CHOS KYI 'KHOR LO
BSKOR BAR GSOL BA BTAB PA YIN NO, ,DE LTA MOD KYI SEMS CAN GYI
CHOS JI LTA BU DANG LDAN ZHE NA, SEMS CAN RNAMS NI ZHES BYA BA LA
SOGS PA GSUNGS TE, GANG GI TSE YANG SEMS CAN RNAMS 'DOD CHAGS LA
SOGS PA'I

GZHI LA MNGON PAR ZHEN PA STE NYES PAR MI LTA BAS NA DGA' ZHING
NGO, ,YUL RNAMS 'DOD PA NI DE LA YON TAN DU LTA BA'I PHYIR YID LA
BYED PA MI SPONG BAS 'DZIN PA LA GNAS PA'O, ,MI SHES PA DANG LDAN
PAS NA MI MKHAS PA'O, ,THE TSOM GYI SHES PA YOD PAS NA BLUN
RMONGS PA'O, ,LOG

@45A *, ,PA'I SHES PA DANG LDAN PA'I PHYIR MUN PA BZHIN NO, ,'DI
LTAR YANG NGO BO NYID KYI CHOS RTOGS PA NI 'DOD CHAGS LA SOGS
PA'I GNYEN PO YIN PA'I PHYIR GNAS MED CING, SHES BYA'I SGRIB PA
RTZA BA NAS MED PA'I PHYIR 'DZIN MED DE, DE THOB PAR BYA BA'I
PHYIR SANGS RGYAS LA

SOGS PA DANG, 'JIG RTEN PA DAG CIG 'DI LAS BZLOG PA MTSAN NYID MI
MTHUN PA TSAD MAS GNOD PA MED PA'I PHUNG PO LNGA PO BDAG MED PA
CIG CAR BSTAN NA RTZOD PA 'BYUNG BAS, RGYAL PO'I BTZUN MO YID DU
'ONG BA SHI BA BRDA SPROD PA'I TSUL GYIS SO, ,YON TAN RIN PO CHE
SDUD PA

TSIGS SU BCAD PA LAS LHA'I LE'U STE BCVA LNGA PA'I BSHAD PA'O,,
,,'DI LTAR GANG GI TSE SEMS CAN THA DAD PAR SHES PAS THA DAD PAR
RTOGS PA'I PHYIR SPYOD PA'I RANG BZHIN BYE BRAG TU 'GYUR ZHE NA,
NAM MKHA'I ZHES BYA BA LA SOGS PA GSUNGS TE, DPER NA NAM MKHA'I
KHAMS NI

SHAR GYI PHYOGS DANG, DE BZHIN DU LHO'I PHYOGS DANG, NUB KYI
PHYOGS DANG, BYANG GI PHYOGS DANG, STENG DANG 'OG DANG MTSAMS
BZHI DANG BCU'I RANG BZHIN DANG, MTHAR THUG PA'I MTHAR BYED PAS
NA MTHA' YAS PA'O, ,DE BZHIN DU PHYOGS BCU RNAMS NA YANG NAM
MKHA'

YOD PA DE'I SPYI'I MTSAN NYID DANG BRAL BA'I PHYIR THA DAD PAR
GYUR PA MED CING NGO, ,RANG GI MTSAN NYID DANG BRAL BA SA YANG
BYE BRAG TU GYUR PA MED DO, ,'JIG RTEN PA LA GRAGS PA'I DPES
BSTAN NAS, 'JIG RTEN LAS 'DAS PA'I DPES SHES PAR BYA BA'I PHYIR,
'DAS

PA'I ZHES BYA BA LA SOGS PA GSUNGS TE, 'DAS PA DANG, 'DAS PA'I
DNGOS PO'I DE BZHIN NYID GANG YIN PA DANG, MA 'ONGS PA STE, MA
THOB PA'I DE BZHIN NYID GANG YIN PA DANG, DA LTAR BYUNG BA'I DE
BZHIN NYID GANG YIN PA DANG, DGRA BCOM PA STE, ZAG PA ZAD PA'I DE
BZHIN

NYID GANG YIN PA DANG, DE DAG LAS BZLOG PA'I CHOS KUN GYI DE
BZHIN NYID GANG YIN PA DANG, GANG YANG RGYAL BA'I DE BZHIN NYID
GANG YIN PA DANG, BSTAN MA THAG PA'I CHOS THAMS CAD KYI BDAG NYID
RNAM PAR GROL BA THA DAD PA MED DE, BYE BRAG TU GRUB PA'I TSAD MA
DANG MA BRAL BA'I PHYIR

@45B BYE BRAG TU MI 'GRUB BO, ,DE BZHIN DU SBYOR BA'I RANG BZHIN
MNGON SUM DU BYAS PA MANG YANG GCIG KHO NA YIN PAR DGONGS SO, ,JI
SKAD BSTAN PA'I MTSAN NYID YONGS SU SHES PA NI THAR PA'I CHA DANG
MTHUN PA'I DGE BA'I RTZA BA DANG LDAN PAS THAR PA'I CHA DANG
MTHUN PA'I RTZA BA BSTAN

PAR BZHED NAS, BDE GSHEGS ZHES BYA BA LA SOGS PA GSUNGS TE, BYANG
CHUB SEMS DPA' GANG ZHIG RANG GI MTSAN NYID YONGS SU SHES PA LAS
MNGON SUM DU THOB PAR 'DOD PA THAMS CAD MI DMIGS PA 'DI NI BDE
GSHEGS BYANG CHUB THA DAD CHOS DANG BRAL BAS GYUR PA

DES MTSAN MA MED PA'I YE SHES DMIGS PA MED PA'I RNAM PA CAN GYI
SBYIN PA LA SOGS PA SANGS RGYAS KYI CHOS RNAMS THOB PAR BYA BA'I
PHYIR DAD PA RAB LA SOGS PA'I CHOS DANG LDAN PA NI THABS DANG
LDAN PA'O, ,DNGOS PO MA LUS PA'I RNAM PA THAMS CAD YONGS SU SHES
PA NI SHES

RAB PHA ROL PHYIN LA SBYOR RO, ,GANG GI PHYIR SHES RAB MED PA NI
NYE BAR MTSON PA STE, DAD PA RAB LA SOGS PA MED PA NA YANG MI'I
'DREN PA THOB PAR 'GYUR BA MA YIN NO, ,SANGS RGYAS THOB PAR BYED
PA GZHAN YANG YOD PA MA YIN NAM, CI'I PHYIR THABS DANG SHES RAB
KHO NA

BSTAN CE NA, LAN DPE SNGON DU 'GRO BAS BSTAN PA'I PHYIR, BYA ZHIG
CES BYA BA LA SOGS PA GSUNGS TE, DPER NA BYA ZHIG DPAG TSAD BRGYA
LA SOGS PA'I LUS CHE BA NI DPAG TSAD BRGYA RTZA LNGA BCU THOB PAR
GYUR PA'O, ,'DAB GSHOG MA SKYES SHING NYAM CHUNG BA NI 'DAB GSHOG

ZAD DE NYAMS RTZAL YOD MIN NA'O, ,DE YIS SUM CU RTZA GSUM PA'I
GNAS LA SOGS PA NAS 'DZAM BU'I GLING 'DIR GNAS PAR BYA'O SNYAM
NAS, GANG GI TSE BDAG NYID MCHONGS NAS LTUNG BA DE'I TSE DE'I
'DAB GSHOG MA TSANGS BA NYAMS NYES 'GYUR BA YIN, DE BZHIN DU GANG
GI

TSE YANG SBYIN PA LA SOGS PA PHA ROL TU PHYIN PA LNGA PO 'DI
RGYAL BA RNAMS KYIS BSKAL PA BYE BA KHRAG KHRIG MANG PO YONGS SU
RDZOGS PAR BSGRUB PAR BYAS SHING SMON LAM RNAM PA DU MA'I PHYIR
MTHA' YAS PA'O, ,SHIN TU RGYA CHE BA'I CHOS LA DMIGS PA'I PHYIR
RGYA CHEN NO, ,GOMS PAR BYAS

@46A *, ,PAS NA RTAG RTEN NO, ,DE BZHIN DU SNGAR YANG BSTAN PA'I
THABS DANG BRAL BAS NA THABS MED DO, ,JI SKAD BSTAN PA'I SHES RAB
SPANGS PAS SHES RAB BRAL LO, ,GSHOG PA GNYIS PO DE MA TSANG BAS
NYAN THOS NYID DU LTUNG NGO, ,DE BAS NA BLA NA MED PA'I SA

LAS NYAMS PAR 'GYUR RO, ,DE'I PHYIR SHES RAB DANG THABS GNYIS KHO
NA GTZO BO YIN PAR GSAL BAR MDZAD DO, ,THAR PA'I CHA DANG MTHUN
PA THOB NAS BRTZON PA GANG YIN PA LA NGES PAR 'BYED PA'I CHA DANG
MTHUN PA SKYE BA NGES PAR 'BYED PA'I YAN LAG BSTAN PA BZHED NAS,
SANGS

RGYAS ZHES BYA BA LA SOGS PA GSUNGS TE, DRO BA LA SOGS PA NI NGES
PAR 'BYUNG NGO, ,YANG BYANG CHUB SEMS DPA' GANG ZHIG YANG DAG PAR
SANGS RGYAS KYI YE SHES 'DOD PA DES THOG MAR DRO BA BSKYED PA'I
PHYIR RJES SU CHAGS PAS ZHEN PA MED PAR SEMS SNYOMS PA'O, ,'DIR
'GRO

BA THAMS CAD LA DMIGS PA'I RANG BZHIN YIN PAS PHA ROL GNON PA'O,
,PHAR 'DU SHES PA'I PHYIR PHAR 'DU SHES PA'O, ,MAR 'DU SHES PA'I
PHYIR MAR 'DU SHES PA'O, ,MA 'ONGS PA'I DON SHES PA'I PHYIR PHAN
PA'I SEMS SO, ,DA LTAR BYUNG BA'I DON LA YID MNGON

DU PHYOGS PA'I PHYIR BYAMS PA'I SEMS KYI PHA ROL GNON PA'O, ,ZHE
SDANG DANG 'TSE BA MED PAS THA BA MA LUS PAR BYED PA'O, ,SPUN
DANG SRING MO LA SOGS PAR 'DU SHES PA'I PHYIR DRANG BAS PHA ROL
GNON PA'O ZHES SNGA MA DANG 'BREL TO, ,RTZE MO LA SOGS PA THOB
PAR BYA BA'I PHYIR

BDAG NYID SGRUB CING GZHAN DAG KYANG DGE BA LA SBYOR ZHING RTAG
TU 'JAM POS 'BOD PAS 'JAM POR SMRA BA'O, ,'DIR KHYAD PAR GYI RANG
BZHIN MA YIN NAM, NGES PAR 'BYED PA'I CHA LA SOGS PA BSTAN PAR JI
LTAR RIGS SHE NA, SA BRGYAD PA LA MTSAN MA MED PAR LHUN GYIS GRUB
PA THOB

PAS RE ZHIG GI DUS SU SEMS CAN GYI DON RGYUN CHAD PA SPANGS PA'I
PHYIR GANG SEMS MNYAM PA LA SOGS PA'I RNAM PA SGYU MA LTA BU DES
SEMS CAN LA DMIGS PA LA SOGS PA KHYAD PAR GYI LAM NYID RTUL PO LA
SOGS PA'I RIM GYIS SKYE BA YIN GYI CIG CAR MA YIN NO ZHES BSTAN
PA'I PHYIR NGES

@46B PAR 'BYED PA'I CHA LA SOGS PAR BTAGS NAS 'DIR BSTAN PA YIN
PAR GZUNG BAR BYA'O, ,PHYI MA RNAMS LA YANG JI LTAR SRID PA BZHIN
RIGS PAR BYA'O ZHES BYA BAR DGONGS SO, ,YON TAN RIN PO CHE SDUD
PA TSIGS SU BCAD PA LAS DE BZHIN NYID KYI LE'U STE BCU DRUG PA'I
BSHAD

PA'O,, ,,PHYIR MI LDOG PA BYANG CHUB SEMS DPA'I DGE 'DUN JI SKAD
BSTAN PA'I NGES PAR 'BYED PA'I CHA LA SOGS PA DANG, MTHONG BA'I
LAM LA SOGS PA LA GNAS PA NI PHYIR MI LDOG PA'I BYANG CHUB SEMS
DPA'I DGE 'DUN YIN PAR BSTAN TO, ,DE YANG SBYOR BA'I LAM

NI NGES PAR 'BYED PA'I CHA LA GNAS PA'O, ,DE BZHIN DU MTHONG BA'I
LAM LA GNAS PA DE NI CHOS SHES PA'I BZOD PA LA SOGS PA'O, ,RGYUN
GZHAN NI BSGOM PA'I LAM LA GNAS PA YIN NO ZHES GNAS SKABS DU MAR
RNAM PAR GZHAG GO, ,DE LA PHYIR MI LDOG PA'I SPYI'I MTSAN NYID
ZHUS PA

NI 'JIG RTEN ZHES BYA BA LA SOGS PA GSUNGS TE, 'JIG RTEN MGON LA
GNAS BRTAN RAB 'BYOR YONGS ZHUS PA, ,CI BDAG DANG GZHAN GYI THE
TSOM BSAL NAS MA 'KHRUL PAR GRUB PA'I RGYU MTSAN NYON MONGS PA
MED PA'I RTAGS TE LUS KYI RTAGS SO, ,DE NI 'DIR NYE BAR MTSON PA
YIN

TE; RNAM PA NI GNYEN PO YIN PAR GZUNG NGO, ,MTSAN MA NI DGOS PA
GNAS PA'O, ,YON TAN DPAG TU MED PA'I RANG BZHIN GYI SKU MNGA'
BA'I PHYIR YON TAN PHYOGS TZAM MO, ,DUS GCIG LA BCOM LDAN 'DAS
KHYOD KYIS BSTAN DU GSOL, BDAG DANG GZHAN GYI DON PHUN SUM

TSOGS PA LA SBYOR BA'I PHYIR MTHU CHE BA DAG GO, ,BYANG CHUB SEMS
DPA' RTAGS LA SOGS PA DANG JI LTAR LDAN PAR 'GYUR ZHES SO, ,RGYAL
BA'I SRAS RNAMS BLA NA MED PA'I BYANG CHUB LAS LDOG PA MED PAR
'GYUR BA NI SLAR LDOG PAR MI 'GYUR RO, ,DE LTAR NA RTAGS LA SOGS
PA'O, ,GNYEN

PO'I MI MTHUN PA'I PHYOGS YIN PA'I PHYIR GZUGS LA SOGS PA RNAMS
LAS LOG PA NI YON TAN PHYOGS TZAM MO, ,GSAL BAR RTOGS PA'I CHED
DU KYE BCOM LDAN 'DAS KYIS LUNG BSTAN DU GSOL ZHES PA'O, ,DE LA
RE ZHIG NGES PAR 'BYED PA'I CHA LA GNAS PA'I PHYIR MI LDOG PA'I
MTSAN

@47A *, ,NYID BSTAN PAR BZHED NAS THA DAD 'DU SHES BYA BA LA SOGS
PA GSUNGS TE, GZUGS LA SOGS PAR 'DZIN PA LAS LOG PA'I PHYIR SNA
TSOGS SU 'DU SHES BRAL LO, ,SGYU MA LTA BUR DON GSAL BA'I PHYIR
DON DANG LDAN PA'I NGAG BYUNG BAS THE TSOM SEL BAS NA, CI RIGS

PAR LDAN TSIG SMRA'O, ,BYANG CHUB SEMS DPA' DE DGE SBYONG SKYE BO
LA SOGS PA DGE SBYONG DANG BRAM ZE LA SKYABS SU 'GRO BA DANG,
NYAN THOS LA SOGS PA LA RTEN PAR MI BYED DO, ,LOG PAR LTA BA LA
SOGS PA SPANGS TE DOR BAR BYA BA DANG, BLANG BAR BYA BA'I DE KHO
NA NYID YONGS SU SHES

PAS NA MKHAS PA'O, ,NGAN SONG GSUM NI NYE BAR MTSON PA STE, MI
KHOM PA BRGYAD SPANGS TE'O, ,RTAG TU NI 'JIG RTEN 'DIR RO, ,DE
DAG BDAG DANG GZHAN GNYI GA GCIG TU SROG GCOD PA SPONG BA LA SOGS
PA BCU PO RNAMS LA 'GOD CING RGYAL BA'I SRAS DGE BA BCU'I LAS

KYI LAM DANG LDAN PAS BCOM PA'O, ,SEMS CAN THAMS CAD KYI YUL LA
SBYIN PA LA SOGS PA YONGS SU BSNGO ZHING 'BRAS BU LA SOGS PA LA
LTOS PA MED PA'I SEMS KYIS TE, ZANG ZING MED PAR 'GRO BA LA CHOS
KYI SBYIN PA RJES SU STON TO, ,YANG CHOS ZAB MO LA THE TSOM MED
PAR

GCIG TU SGYU MA LTA BU'I CHOS NGES PAS NA DGA' ZHING NGO, ,BYAMS
PA'I LUS DANG NGAG DANG YID KYI LAS DANG LDAN PAS SNYAN PAR SMRA
BAS TSIG 'JAM LDAN NO, ,'GRO 'CHAG NYAL DANG 'DUG PAR SHES BZHIN
RAB TU LDAN TE, RAB NI YANG DAG PA STE, DE NI GSAL BA'I RAB KYI
MTHAR THUG

PAR 'GRO BAS SHES PA'O, ,SHES BZHIN GYI SROG CHAGS LA SOGS PA
MTHONG NAS GSAL BA'I PHYIR, GNYA' SHING GANG TZAM LTA ZHING 'GRO
BA'O, ,SPYOD LAM THA DAD PA'I G-YENG BA MED PA'I PHYIR SEMS
'KHRUL MED DO, ,MI DGE BA BCU'I LAS SPANGS PAS NA GTZANG BYAS SO,
,SNA

TSOGS PA'I GOS BZANG PO 'BYOR PAS NA GTZANG MA'I GOS 'CHANG NGO,
,MTSAN LA SOGS PAS BRGYAN PA'I LUS DANG NGAG DANG YID RNAM PAR
DAG PA THOB PAS NA GSUM PO DBEN ZHING DAG PA'O, ,SER SNA LA SOGS
PA'I SEMS MI BSKYED PAS NA RNYED 'DOD MA YIN PA'O, ,THAMS CAD DU

@47B CHOS NYID DANG 'GAL BA'I SBYOR BA MI BYED PAS NA KHYU MCHOG
GO, ,'GRO BA LA RJES SU BRTZE BA'I PHYIR DMYAL BA LA SOGS PAR
SKYE BAR 'DOD PAS NA RTAG TU CHOS 'DOD PA'O, ,RTOGS PAS CHOS NYID
LA YID CHES PA'I PHYIR BDUD KYI YUL LAS 'DAS PA'O, ,BDUD BCOM
PA'I GZUGS

NGES PAR SHES PAS NA GZHAN GYI DRING MI 'JOG PA DANG, SANGS RGYAS
KYI SNANG BA'I BSAM GTAN BZHI LA BSAM GTAN DE LA MI GNAS SO,
,NGES PAR 'BYED PA'I CHA LA GNAS PA'I PHYIR MI LDOG PA'I MTSAN
NYID KYI RJES LA CHOS NYID GOMS PAR BYAS PAS MTHONG BA'I LAM LA
GNAS

PA'I PHYIR MI LDOG PA'I MTSAN NYID DE RTOGS PA YANG LUS DANG NGAG
DANG YID KYI BYA BAR BRJOD PA LAS YIN PAR BSTAN PAR BZHED NAS,
GRAGS PA ZHES BYA BA LA SOGS PA GSUNGS TE, GZUGS LA SOGS PA'I 'DU
SHES LAS LOG PAS NA GRAGS PA 'DOD PA MA YIN NO, ,THEG PA

CHEN PO LA ZHUGS PA NYID KYIS NYES PA THAMS CAD MED PA'I PHYIR
KHRO BAS SEMS DKRUGS MED DO, ,BDAG MED PA RTOGS PA DANG SEMS CAN
GYI DON LA THABS LA MKHAS PA'I STOBS KYIS KHYIM PAR GYUR NA YANG
MNGON PAR ZHEN PA MED PAR LONGS SPYOD PAR BYED DE, DUS THAMS CAD
DU

YUL GYI NYES PA MTHONG BAS TSANGS PAR SPYOD PA YIN PA'I PHYIR
ZHEN PA MED PAS DNGOS PO KUN MA CHAGS SO, ,SKYES BU DAM PA'I CHOS
NYID KYIS 'TSO BA'I PHYIR YANG BAS NYO TSONG LA SOGS PA LONGS
SPYOD 'TSO BAR MI BYED DO, ,DE BZHIN DU SEMS CAN LA GNOD PA'I DON
DU TZA MUNtI LA SOGS

PA'I MNGON SPYOD KYI SNGAGS DANG SMAN PA'I PHYIR 'DOD PA'I LHA LA
SOGS PA'I SNGAGS BUD MED SKYES BUS DBANG DU SDUD PA'I SBYOR
SNGAGS TSOL MI BYED CES BYA BAR SBYAR RO, ,'DOD PA'I LAS CAN DE
BYAS PAR GYUR PAS SKYES PA'AM BUD MED DU NGES PAR 'GYUR RO ZHES
BYA BA LA SOGS PA LUNG STON PAR MI

BYED DO, ,BDEN PA GNYIS LA BRTEN PA'I PHYIR RAB TU DBEN PA'I SHES
RAB PHA ROL PHYIN MCHOG BRTZON, LUS DANG NGAG GI KHRO BA DANG
BRAL BA'I PHYIR 'THAB DANG RTZOD DANG BRAL LO, ,SEMS CAN THAMS
CAD LA BDE BA PHUL DU BYUNG BA BSKYED PA'I SEMS DANG LDAN PA'I
PHYIR BYAMS PA'I SEMS

@48A *, ,KYANG BSTAN TO, ,STONG PA NYID LA GNAS PA'I PHYIR KUN
MKHYEN 'DOD DO, ,CHOS CUNG ZAD KYANG DMIGS PA MED PAS RTAG TU
BSTAN PA LA GZHOL SEMS LDAN NO, ,RANG 'DOD PA'I SKYE BA DER SKYE
BA THOB PAS MTHA' 'KHOB KLA KLO'I SKYE BO'I YUL MTHA' RNAM PAR
SPANGS,

RNAM PAR SPANGS KYI SGRA PHYI MA DANG YANG 'BREL PA'I PHYIR YUL
MTHA' RNAM PAR SPANGS TE YUL MTHA'O, ,MNGON PAR YID CHES PAS NGES
PA SKYED PA'I PHYIR KUN MKHYEN GSUM GYI BDAG NYID NI RANG GI SA
LA THE TSOM MED PAS NA DOGS MED DE, NGES PA'I RANG BZHIN LA GNAS
PAS RTAG TU RI RAB 'DRA'O, ,

MCHOG TU GZHOL PA NYID RNAM PA THAMS CAD MKHYEN PA LA SOGS PA'I
CHOS KYI PHYIR BSAMS NAS GTONG PA NI SROG KYANG 'DOR ZHING NGO,
,TSAD MA DANG LDAN PA'I YID LA BYED PA'I PHYIR RNAL 'BYOR PA RAB
TU BRTZON NO, ,'DIR PHYIR MI LDOG PA'I PHYOGS TZAM ZHIG BRJOD DO,
,DE YANG RGYU TSOGS

PA YIS 'BRAS SKYE BAR, ,RJES SU DPOGS PA GANG YIN PA, ,DON GZHAN
LA NI MI LTOS PHYIR, ,DE NI RANG BZHIN YIN PAR BRJOD, ,CES BYA
BA'I RIGS PAS 'DIR BSTAN PA'I RTAGS KYANG SHES PAR BYA'O, ,YON
TAN RIN PO CHE SDUD PA TSIGS SU BCAD PA LAS PHYIR MI LDOG PA'I
RNAM PA'I

LE'U STE BCU BDUN PA'I BSHAD PA'O,, ,,DE LTAR BSGOM PA'I LAM LA
GNAS PA'I PHYIR MI LDOG PA'I MTSAN NYID STON PA NA KHYAD PAR MA
RTOGS KHYAD PAR GZHAN RTOGS PAR MI 'GYUR BAS NA RIGS PA 'DIS
BSGOM PA'I LAM LAS RE ZHIG KHYAD PAR BSTAN PA'I PHYIR GZUGS DANG
ZHES

BYA BA LA SOGS PA GSUNGS TE, JI LTAR DE BZHIN NYID ZAB PA DE
BZHIN DU DE KHO NA NYID DU GZUGS MA SKYES PAS ZAB BO, ,DE BZHIN
DU TSOR BA DANG, 'DU SHES DANG, SEMS PA DANG, RNAM PAR SHES PA
RNAMS KYANG DE BZHIN NYID 'DIS ZAB PA YIN TE, GZUGS LA SOGS PA

RNAMS GZUGS LA SOGS PAR MED DE, SGRO BTAGS PA'I PHYIR MED DO, ,DE
BZHIN DU KUN RDZOB PA'I GZUGS LA SOGS PA DE DAG KYANG THA MAL
PA'I RANG BZHIN RIGS PAS MTSAN MA MA LUS PA SPANGS PAS MTSAN MA
MED PA'O, ,BSLAB PA THAMS CAD ZHI BAS NA RAB ZHI BA'O, ,'DIS

@48B NI YANG GZUGS LA SOGS PA DE BZHIN NYID LAS GZHAN MA YIN PAS
SKUR PA 'DEBS PA DGAG PA YIN NO, ,DPER NA 'BA' ZHIG TSAD MA RTOGS
PA MNGA' 'PHANGS PA RGYA MTSO'I GTING LA THUG PA'I TSAD TSOL BA
LTAR, DE BZHIN DU SHES RAB KYIS NI SGRO 'DOGS PA DANG, SKUR PA
'DEBS

PA'I MTHA' DANG BRAL BA NGES PAR BRTAGS NA GANG GI PHYIR BRTAGS
PAS GTING YOD PA MI RNYED PAS ZAB MO DANG LDAN PA NI ZAB PA STE,
BSGOM PA'I LAM YIN ZHES BSTAN PAR 'GYUR RO, ,KHYAD PAR BSTAN PA
'DI NYID RJES SU BSTAN PA DANG BCAS PA KHYAD PAR CAN BSGOM PA'I
LAM YIN PAR STON

PA NA DE'I BYED PA'I SGO NAS DRIS PA NI, BYANG CHUB SEMS DPA'
ZHES BYA BA LA SOGS PA GSUNGS TE, GANG GI PHYIR BSGOM PA'I LAM
GYI DE KHO NA NYID DU PHUNG PO DANG, KHAMS DANG, SKYE MCHED YOD
PA YIN PAR YANG DANG YANG DU GOMS PAR BYAS PA'I BYANG CHUB SEMS
DPA' GANG ZHIG GI

GZUGS LA SOGS PA'I CHOS THAMS CAD KYI CHOS DANG GANG ZAG GI BDAG
MED PA MNGON SUM DU BYAS PAS DE LTAR ZAB PAR GYUR PA NI THEG PA
CHEN POR DON DAM PAR DMIGS PAS GOS PA MED PA'O, ,GANG ZAG DE'I
BSOD NAMS KYI TSOGS DE JI SNYED SKYE BA NI YE SHES KYI TSOGS RAB
TU THOB PA NA YANG

DAG PAR 'GRUB PA DE LAS CI ZHIG YOD PAR 'GYUR ZHES BYA BAR TSIGS
SU BCAD PA'I DON SBYAR RO, ,'BRAS BU GSAL BAR RTOGS PAR BYA BA'I
PHYIR DPER NA ZHES BYA BA LA SOGS PA GSUNGS TE, DPER NA YUL DMAN
PA LA LHAG PAR CHAGS PA'I PHYIR 'DOD CHAGS CHOS LA SPYOD PA'I
SKYES BU ZHIG ,

BUD MED DANG LHAN CIG TU KHYOD CHE GE MOR SHOG SHIG CES SMRAS NAS
DUS BTAB DE DANG MA PHRAD DE, 'DIR 'ONG NGAM MI 'ONG SNYAM PA LA
SOGS PA'I RNAM PAR RTOG PA DE LTA BU'I RIM PAS RNAM PAR RTOG PA
DU MA NI SEMS KYI RNAM RTOG SPYOD PA JI SNYED PA STE, DMIGS PA LA
BSGRIBS NAS NYIN ZHAG

THAMS CAD DU BYUNG BA'I SKYES BU'I RNAM PAR RTOG PA'I GRANGS DE
SNYED KYI BSKAL PAR RGYUN MI 'CHAD PAR 'GRO BA 'KHOR BAR 'GYUR BA
DOR NAS JI SNYED KYI BSOD NAMS DANG YE SHES KYI TSOGS KYIS BYANG
CHUB 'THOB PA DE SNYED KYI BSOD NAMS DANG YE SHES KYI TSOGS BSGOM
PA'I LAM GYI MTHUS BYANG

@49A *, ,CHUB SEMS DPA' THOB PAR 'GYUR RO, ,RNAM PAR RTOG PA
CHUNG NGU DANG, 'BRING DANG, CHEN PO YANGS PA'I RNAM PA'I DBYE
BAS BSGOM PA'I LAM RNAM PA GSUM DU 'GYUR TE, 'DIR BSDUS NAS BRJOD
PAR 'DOD PA'I PHYIR BSDUS NAS BSTAN PAR BYA STE, DE

LA YANG LAM CHUNG DUS NI RNAM PAR RTOG PA CHEN PO SPONG LA, CHEN
POS NI RNAM PAR RTOG PA CHUNG DU SPONG NGO ZHES BYA BAR GZUNG
STE, DE LTA BU LAM CHEN PO LA MI SRID DE, YANG LAM CHEN PO SKYES
PA NA NYON MONGS PA CHEN PO MED PA'I PHYIR RO, ,GZHAN DAG NA RE
PHYI MA PHYI MA LA BSOD NAMS

LHAG PAR SGRUB PA NI GNYEN PO'I DBYE BA YIN LA, BSOD NAMS ZIL
GYIS GNON PAR BSTAN PA NI MI MTHUN PA'I PHYOGS KYI DBYE BA BSTAN
PA YIN NO ZHES ZER RO, ,LAM CHUNG DU BSTAN PA'I PHYIR, BYANG CHUB
SEMS DPA' ZHES BYA BA LA SOGS PA GSUNGS TE, BYANG CHUB SEMS

DPA' GANG ZHIG BSKAL MANG BYE STONG DU DMIGS PA DANG LDAN PAS
SANGS RGYAS LA SOGS PA LA SBYIN PA BYED CING ZHES BYA BAR 'BREL
TO, ,DGRA BCOM RANG RGYAL SBYIN BYED TSUL KHRIMS SRUNG BYED KYANG
RGYAL BA'I SRAS PO GZHAN ZHIG GIS SHES RAB PHA ROL PHYIN MCHOG
STE, LAM CHUNG NGU'I RANG

BZHIN BSGOM PA DANG LDAN ZHING, DE LAS LANGS NAS YUM 'DI NYID NI
CHOS SO, ,JI LTA BA BZHIN DU SEMS CAN LA STON CING DE SEMS CAN
KHYAD PAR CAN SNGON DU 'GRO BAS CHOS KYI SBYIN PA'I RANG BZHIN
GYI BSOD NAMS LA LTOS NAS PHRA BA'I CHAR YANG MI PHOD PA NI BSOD
NAMS KYI CHAR PHOD PAR

MI 'GYUR RO, ,SBYIN PA BYED TSUL KHRIMS BSRUNG BA YANG SNGA MA
BZHIN DU BLTA BAR BYA STE, GNAS SKABS DE BZHIN NO, ,LAM 'BRING GI
DON BSTAN PA'I PHYIR, BYANG CHUB CES BYA BA LA SOGS PA GSUNGS TE,
BYANG CHUB SEMS DPA' GANG ZHIG SHES RAB MCHOG STE, LAM

'BRING GI RANG BZHIN BSGOM PA STE, DE LAS LANGS NAS GOS PA MED
PA'I CHOS BRJOD CING NGO, ,CHOS DE YANG 'GRO BA MNGON PAR MTHO BA
DANG NGES PAR LEGS PAR 'THOB PA'I MTSAN NYID KYI DON TE, RGYU'I
GTZO BO GTER DU GYUR PA BYANG CHUB TU YONGS SU BSNGO NA'O, ,DE
BZHIN DU

@49B CHOS KYI SBYIN PA BYIN NAS YONGS SU BSNGO BA LAS BYUNG BA'I
DGE BA GANG YIN PA DANG LDAN PA DANG MNYAM PAR GYUR PAS 'JIG RTEN
GSUM NA MED CES BYA BAR SBYAR RO, ,LAM CHEN PO BSTAN PA'I PHYIR,
BSOD NAMS ZHES BYA BA LA SOGS PA GSUNGS TE, JI SKAD BSTAN PA'I
LAM BSGOM

PA'I STOBS KYIS BSOD NAMS DE DAG THAMS CAD KYANG GSOG DANG STE,
DE BZHIN DU BRTAGS PA'I RANG BZHIN DANG BRAL BA'I PHYIR RO,
,BRTAGS PA'I CHOS KYIS DBEN PAS NA GSO BA DANG, DE BZHIN NYID KYI
CHOS NYID KYI RANG BZHIN MA YIN PAS YA MA BRLA DANG, YANG DAG
PA'I KUN

RDZOB 'BREL PA LAS SKYES PA'I PHYIR YANG YA MA BRLA'O, ,DE BZHIN
DU RTOGS PA'I CHOS KYIS DBEN PAS NA STONG PA'O, ,DE BZHIN NYID
KYI RANG BZHIN MA YIN PAS NA GSOB PA'O, ,YANG DAG PA'I KUN RDZOB
TU RGYU DANG 'BREL PA LA SKYE BA'I PHYIR YA MA BRLA'O, ,RGYU MA'I
RANG BZHIN YIN PA'I

PHYIR SNYING PO MED PAR SHES PA'O, ,DE LTAR BDE GSHEGS RNAMS KYI
SHES RAB SPYAD SPYOD PA DE NI LAM CHEN PO'I RANG BZHIN YIN TE,
PHYIN CI MA LOG PA YIN PA'I PHYIR SPYOD TSE BSOD NAMS DPAG TU MED
PA YONGS SU 'DZIN TO, ,DE KHO NA NYID BSGOM PA'I LAM MA YIN NAM
DE'I STOBS KYIS MI

MTHUN PA'I PHYOGS DANG GNYEN PO RIM PA JI LTA BZHIN DU SPONG BA
DANG, THOB PA MI RIGS PAS DE'I PHYIR JI LTAR RGYAL BA'I SRAS
RNAMS KYI RIM PA YIN ZHE NA, SANGS RGYAS ZHES BYA BA LA SOGS PA
GSUNGS TE, BRTAGS PA TZAM GYI RANG BZHIN YIN PA'I PHYIR 'DI NI
STE, CHUNG NGU DANG, 'BRING

DANG, CHEN PO'I RAB TU DBYE BA'O, ,CHOS THAMS CAD NI RANG DANG
GZHAN DANG GNYI GA'I DON PHUN SUM TSOGS PA BYED PAR 'DOD PA'O,
,MNGON SUM DANG RJES SU DPAG PA DANG, LUNG GI TSAD MAS NGES PA'I
PHYIR SANGS RGYAS KYIS BSHAD PA DANG, RAB TU SBYAR BA DANG, RAB
TU BSTAN PA

RNAMS RIM PA BZHIN NO, ,BYANG CHUB SEMS DPA' GANG GI THOS PA LA
SOGS PA'I SHES PA BSKYED PAS BSGOM PA'I LAM GOMS PA'I SHES PA LA
BSKAL PA BYE BA KHRAG KHRIG MANG POR BRJOD BYAS KYANG DE BZHIN
NYID DU RO GCIG PA'I PHYIR CHOS KYI DBYINGS LA RGYAL BA'I SRAS DE
DAG GIS MI MTHUN

@50A *, ,PA'I PHYOGS SPANGS PA MED PAS ZAD PA NYID MED CING,
GNYEN PO BSKYED PA MED PAS DE KHO NA NYID DU 'PHEL BA MED DO,
,ZHES BYA BA NI GRUB PA SGRUB PA YIN NO, ,DE DAG BCOM LDAN 'DAS
KYIS KUN RDZOB TU YIN PAR DGONGS SO, ,BSGOM PA'I LAM GYI RANG

BZHIN YIN PA'I PHYIR DE BAS NA PHA ROL TU PHYIN PA'I MING YANG DE
KHO NA NYID DU NYAMS PA DANG, 'PHEL BA MED DO ZHES BSTAN PA'I
PHYIR, RGYAL BA ZHES BYA BA LA SOGS PA GSUNGS TE, SHES RAB 'BA'
ZHIG LA PHA ROL TU PHYIN PA BRJOD MOD KYI, KYANG GI SGRAS SBYIN
PA LA SOGS PA YANG PHA

ROL TU PHYIN PA STE, RGYAL BA'I YUM YIN PAS LNGA PO YANG KHYAD
PAR DU 'PHAGS PA'I CHOS KYI RANG BZHIN PHA ROL TU PHYIN PAR GRAGS
SO, ,SGYU MA LTA BU YIN PA'I PHYIR MING TZAM MO, ,KUN RDZOB TU
RDZAS SU GNAS PAS BLA NA MED PA'I BYANG CHUB TU YONGS SU SNGO BAR
BYED DO, ,YONGS SU DAG PA'O, ,

BDAG LA BSTOD PA DANG, RLOM SEMS MED PA'I BYANG CHUB SEMS DPA'
GANG YIN PA DE NI RTOGS PA LAS NYAMS PA MED PAS DE NYID KYI PHYIR
SANGS RGYAS BYANG CHUB MCHOG REG 'GYUR TE, KHYAD PAR 'PHAGS PA'I
DON NYID GSAL BAR BYED PA NI SEMS BSKYED PA YIN NO, ,YON TAN RIN
PO

CHE SDUD PA TSIGS SU BCAD PA LAS STONG PA NYID KYI LE'U STE BCVA
BRGYAD PA'I BSHAD PA'O,, ,,RIM PA BZHIN SEMS KYI SKAD CIG MA SNGA
MA NI RJES SU 'GRO BA MED PAR ZHIG NAS PHYI MA SKYE BAS PHAN TSUN
'BREL PA MED PA'I PHYIR KUN RDZOB TU YANG KHYAD PAR DU 'PHAGS
PA'I DON GSAL

BAR BYED PA JI LTAR SEMS BSKYED PA YIN ZHE NA, DON BYED PAR DPE
SNGON DU 'GRO BAS BSTAN PA'I PHYIR, 'BRU MAR ZHES BYA BA LA SOGS
PA GSUNGS TE, 'BRU MAR SNYING PO 'BAR BA PHRAD PA DANG PO YIS,
,SNYING PO TSIG MIN LA STE, SKAD CIG MA GNYIS PA LA SOGS PAS BAR
DU

CHOD PA'I PHYIR RO, ,DUS MNYAM PA YANG LHAN CIG SKYES PAS KHYAD
PAR MED PA'I PHYIR BYA BA DANG BYED PA'I NGO BO'I MTSAN NYID
BSREG PAR BYA BA DANG SREG PAR BYED PA'I NGO BOR MI RIGS PAS TSIG
PA MA YIN NO, ,ME LCE PHYI MA'I SKAD CIG MAS KYANG DANG PO DE MED
PAR SKAD CIG MA PHYI MA MA SKYES PA'I

@50B PHYIR MED PAS DE'I SNYING PO MI TSIG GO, ,ME LCE PHRAD PA
THAMS CAD KYANG SNYING PO DE TSIG MIN TE, DNGOS PO MED PA'I PHYIR
RO, ,YOD NA NI RTAG TU YOD PAR THAL BAR 'GYUR BAS KUN RDZOB TU
YANG SKYE BA MED PA'I PHYIR RGYU DANG 'BRAS BU'I NGO BO'I MTSAN
NYID BSREG PAR BYA BA DANG, SREG PAR BYED

PA'I NGO BOR YOD PAR MI RIGS PAS PHYI MA DANG PHRAD PAS KYANG MA
YIN NO, ,ME LCE THA MA'I SKAD CIG MA MED PAR YANG DANG PO'I SKAD
CIG MAS TSIG MIN TE, NUS PA MED PA'I PHYIR RO, ,DANG PO'I SKAD
CIG MA MED PAR ME LCE THA MAS SNYING PO TSIG PA MA YIN NO, ,DE
BZHIN DU RE RE LA NUS PA MED KYANG

RTEN CING 'BREL PAR 'BYUNG BA'I CHOS NYID KYIS ME LCE DANG PO
DANG LHAN CIG TU 'BYUNG BA'I SNYING PO'I SKAD CIG MA LA LTOS NAS
KUN RDZOB TU RGYU DANG 'BRAS BUR 'BREL PA'I PHYIR NUS PA PHUL DU
BYUNG BA NYID KHYAD PAR CAN ME LCE'I SKAD CIG MA GNYIS PAR GYUR
PA DE'I TSE RGYU MED PA YANG MA YIN TE, RGYU DANG

'BRAS BU'I NGO BO MTSAN NYID BSREG PAR BYA BA DANG, SREG PAR BYED
PA'I NGO BOR YOD PAS SNGA MA DANG PHYI MA'I SKAD CIG MAS SNYING
PO TSIG GO ZHES DON GYIS BSTAN PAR 'GYUR RO, ,DPE BSTAN NAS SKABS
LA BAB PA'I DON DANG SBYAR BAR BYA BA'I PHYIR, DANG PO'I ZHES BYA
BA LA SOGS PA GSUNGS TE,

DE BZHIN DU DANG PO'I SEMS KYIS SANGS RGYAS KYI BYANG CHUB THOB
PAR BYED PA DON MA LUS PA SO SOR SNANG BA MA YIN PAS BYANG CHUB
MCHOG REG PA NI 'DIR GSUNGS SO, ,DE YANG DANG PO'I SEMS KYIS
BYANG CHUB LA REG PA'I RANG BZHIN DU RNAM PA THA MA MED PA'I
PHYIR MED PAS KYANG NUS PA MA YIN LA SEMS

GNYIS PA GANG YIN PA KHYAD PAR DU PHUL DU BYUNG BAR MA BSKYED
PA'I PHYIR THAMS CAD THA MA'I SEMS BZHIN DU GNOD PA THAMS CAD NYE
BAR ZHI BA 'THOB MIN TE, SEMS GNYIS PA DE YIS KYANG BYANG CHUB LA
REG PA'I RANG BZHIN DU RNAM PA THAMS CAD DU MED PA'I PHYIR RO,
,DANG PO'I SEMS KYANG MED PAS NA

'THOB PAR NUS PA MA YIN TE, KHYAD PAR PHUL DU BYUNG BA MA BSKYED
PA'I PHYIR RO, ,DE BAS NA SNYING PO TSIG PA BZHIN DU SNGA MA DANG
PHYI MA'I SEMS KYI SKAD CIG MA DAG GIS BYANG CHUB THOB BO ZHES
BSTAN PAR 'GYUR RO, ,SNGA MA DANG PHYI MA GNYIS KYI SEMS KYI SKAD
CIG RNAMS SPYIR BYANG CHUB THOB PA'I RGYU YIN PAR

@51A *, ,BSTAN NAS, DA NI DANG PO'I SKAD CIG MA NYE BAR LEN PA'I
RGYU NYID RJES SU 'GRO BA DANG LDOG PA'I SGO NAS DPE SNGON DU
'GRO BAS BSTAN PA'I PHYIR, SA BON ZHES BYA BA LA SOGS PA GSUNGS
TE, RTAG PAR NI RIM DANG CIG CAR GYI DON BYED PA 'GAL BA'I PHYIR
SKAD CIG MAS

BYANG CHUB KYI SHING LA SOGS PA'I SA BON LAS PHYI MA PHYI MA'I
SKAD CIG MA YONGS SU 'GYUR BA LAS SDONG BU LA SOGS PA RGYA CHER
BSKYED NAS RANG GI NGO BO NGES PA 'THOB PA 'BYUNG NGO, ,SA BON DE
YANG SDONG BU SKYES PA NA 'GAG GO, ,DANG PO DE MED NA BYANG CHUB
KYI SHING LA SOGS PA MED PAR 'GYUR RO, ,DE

BZHIN DU DANG PO'I SEMS GTZO BO'I RGYU YIN PA'I PHYIR, BYANG CHUB
KYI GZHI DANG PO'I RGYU DE NYID YONGS SU 'GYUR BA'I PHYIR PHYI MA
SBYOR BA LAS SANGS RGYAS KYI PHUN SUM TSOGS PA DE DAG SANGS RGYAS
NYID DE THOB NAS 'GAG GO, ,YANG DANG PO DE MED NA BYANG CHUB MED
PAR 'GYUR RO, ,SEMS KYI SKAD CIG

MA GNYIS PA YANG RGYU YIN PAR GSAL BAR BSTAN PA'I PHYIR, SA BON
ZHES BYA BA LA SOGS PA GSUNGS TE, SKAD CIG MA GNYIS PA'I NGO BO
NAS DANG S'A LU'I SA BON LA RTEN CING 'BREL PAR 'BYUNG BA'I CHOS
NYID KYI STOBS KYIS 'BYUNG STE, 'BRAS BUR GYUR PA RNAMS DANG S'A
LU LA SOGS PA DE DANG DE

DAG STE, SA BON DE DAG 'BRAS BU SKYE BA'I DUS NA MED DE, DMIGS
PA'I REG BYAR GYUR PA LAS MI DMIGS PA'I PHYIR RO, ,RNAM PA THAMS
CAD DU SKAD CIG MA'I RGYUN YANG MED DO ZHES NGES PAR MI NUS TE,
RGYU DE DAG DANG MTHUN PAR 'BRAS BU SKYES PA'I PHYIR RO, ,DE
BZHIN DU DANG PO'I SEMS

SKAD CIG MA'I STOBS KYIS SKAD CIG MA GNYIS PA'I SEMS BSKYED DE
RGYAL BA RNAMS KYI BYANG CHUB SKYE BAR 'GYUR RO, ,DE KHO NA NYID
DU RGYU DANG 'BRAS BU RTOGS PAR MI NUS TE, RANG BZHIN MED PA'I
PHYIR TE, 'DIR 'GRO BA SGYU MA LTA BUR RTOGS PAR BYA'O, ,RGYA
CHER BSTAN NAS NYE BAR BSDU BA'I PHYIR,

CHU'I ZHES BYA BA LA SOGS PA GSUNGS TE, CHU'I THIGS PAS BUM PA
DANG PO THA MA'I BAR GYIS NYUNG NGU NYUNG DUS KYI BAR TE, DANG
PO'I CHU THIGS PA RIM PA PHYI MA PHYI MA DANG BCAS PAS DE YONGS
SU 'GENGS PA LTAR, DE BZHIN DU DANG PO'I SEMS KYANG BLA NA MED PA
BYANG CHUB KYI RGYU YIN TE, RIM GYIS SEMS

@51B KYI SKAD CIG MA GNYIS PA LA SOGS PA DANG BCAS PA SBYOR BA'I
LAM LA SOGS PA'I RANG BZHIN YIN PA'I PHYIR DKAR PO'I YON TAN GYI
TSOGS YONGS SU RDZOGS PA THOB PA'I PHYIR RDZOGS PA'I SANGS RGYAS
SU 'GYUR RO, ,ZHAR LA BYUNG BA RGYA CHER BSTAN NAS, SKABS LA BAB
PA'I BSGOM PA'I LAM LA

GNAS PA'I BYANG CHUB SEMS DPA' PHYIR MI LDOG PA'I MTSAN NYID STON
PAR BZHED NAS, STONG PA ZHES BYA BA LA SOGS PA GSUNGS TE, ZAB MO
BSKYED PA'I SBYOR BA'I 'DZIN PA YANG BA'I PHYIR 'BRAS BU DANG,
RGYU DANG RANG BZHIN DANG BRAL BAS RIM PA JI LTA BA BZHIN DU
STONG PA NYID DANG, MTSAN MA

MED PA DANG, SMON PA MED PAR CHOS THAMS CAD RTOGS PA'I BYANG CHUB
SEMS DPA' MYA NGAN LAS 'DAS PA LA MI REG STE, SNYING RJE DANG
LDAN PA'I PHYIR RO, ,'JIGS PA DANG BCAS PA'I PHYIR MTSAN MAR MI
SPYOD PA'O, ,DPER NA SKYES BU MNYAN PA SHIN TU BSLABS PA'I PHYIR
MKHAS PAR GYUR

PA GNOD PA MED PAR PHAR 'GRO TSUR 'GRO YANG STE, ZONG THOGS NAS
PHAR 'GRO ZHING TSUR 'ONG BAR BYED KYANG MTHA' GNYIS KAR MI GNAS
SHING LTUNG BA'I GNAS MA YIN PA'I PHYIR RO, ,RGYA MTSO DER YANG
GNAS PA MED PA BZHIN NO ZHES TSIGS SU BCAD PA'I DON SBYAR RO,
,PHYIR MI LDOG PA'I

MTSAN NYID BRJOD PA LAS SLOB PA'I BYANG CHUB SEMS DPA'I DGE 'DUN
BSTAN NAS, DE'I RJES LA KUN NAS NYON MONGS PA DANG, RNAM PAR
BYANG BA'I RTOG PA SPANGS PA'I PHYIR GNYI GA MNYAM PAR RTOGS PA
NI MI SLOB PAR 'GYUR BA YIN TE, BSLAB PAR BYA BA GZHAN MED PA'I
PHYIR RO, ,DE LTA

BU'I MI SLOB PA'I DGE 'DUN GSAL BAR BYA BA'I PHYIR 'KHOR BA DANG
MYA NGAN LAS 'DAS PA MNYAM PAR BSTAN PA NI DE LTAR ZHES BYA BA LA
SOGS PA GSUNGS TE, BSTAN MA THAG PA'I PHYIR MI LDOG PA'I MTSAN
NYID RTOGS PA'I 'KHOR BA DANG MYA NGAN LAS 'DAS PA MNYAM PAR
BSGOM PA LA SPYOD PA'I BYANG CHUB SEMS

DPA' RNAM PAR BYANG BA'I RTOGS PA SPANGS PA NYID KYIS 'DI SNYAM
DU BDAG STOBS BCUS LUNG BSTAN BYANG CHUB REG 'GYUR RLOM SEMS MED
DO, ,BYANG CHUB KYI RGYU MTSAN GYIS SKRAG PA MED DE, KUN NAS NYON
MONGS PA'I RNAM PAR RTOG PA SPANGS PA'I PHYIR DE BAS NA CHOS
THAMS CAD MA SKYES TE, 'DI

@52A *, ,DAG SGYU MA LTA BU NYID YIN PA'I PHYIR DNGOS PO YOD PAR
CUNG ZAD KYANG MA SKYES SO ZHES DE LTAR SPYAD PA SPYOD PA NI BDE
GSHEGS SHES RAB STE, GNYI GA MNYAM PAR RTOGS PA NI SPYOD PA YIN
NO, ,GNYI GA MNYAM PAR BSGOMS PAS SANGS RGYAS SU GYUR NAS DE MA
THAG TU RANG GI

SANGS RGYAS KYI ZHING SEMS CAN DANG SNOD KYI DBYE BAS SANGS RGYAS
KYI ZHING RNAM PA GNYIS RNAM PAR DAG PAR BSTAN PA'I PHYIR, 'JIG
RTEN ZHES BYA BA LA SOGS PA GSUNGS TE, CHU'I DGON PA DANG, MU
GE'I DGON PA DANG, NAD DANG BCAS PA'I 'JIG RTEN NI NYE BAR MTSON
PA NYID YIN TE, GZHAN

YANG SEMS CAN DANG SNOD DU GYUR PA'I LOG PAR RTOGS PA'I GNAS
MTHONG NAS JI LTAR BDAG GIS SANGS RGYAS KYI ZHING RNAM PA GNYIS
SBYANG BAR BYA'O SNYAM PA DE LTA BU'I RNAM PAR RTOG PA MED DE,
SRING MO GANG G'A'I LHA MO BZHIN DU SKRAG PA MED PAR BYANG CHUB
SEMS DPA' BZLOG PAS NA, YANG SANGS

RGYAS KYI ZHING RNAM PA GNYIS YONGS SU SBYANG BA'I PHYIR GO GYON
TE, PHYI MA'I MU'I MTHA' RTAG TU YUL LA BRTZON ZHING DE'I THABS
YONGS SU SHES PA'I PHYIR RAB TU SHES NAS SO, ,YONGS SU SKYO BA'I
BLO NI RDUL TZAM SKYED MI BYED DO, ,YON TAN RIN PO CHE SDUD PA
TSIGS SU BCAD PA LAS GANG G'A'I LHA MO'I

LE'U STE BCU DGU PA'I BSHAD PA'O,, ,,SANGS RGYAS KYI ZHING YONGS
SU DAG PAR BYAS NAS THABS LA MKHAS PAS 'KHOR BA JI SRID KYI BAR
DU SANGS RGYAS KYI MDZAD PA'I RANG GI SANGS RGYAS KYI ZHING GI
BYA BA'I THABS LA MKHAS PA BSTAN NAS DE'I YUL RE ZHIG BSTAN PA'I
PHYIR, BYANG CHUB CES

BYA BA LA SOGS PA GSUNGS TE, BYANG CHUB SEMS DPA' RGYAL BA'I SHES
RAB SPYOD BYED CING, ,PHUNG PO 'DI DAG GZUGS LA SOGS PA STE,
BSGOMS PA'I STOBS KYIS SHES SHING GDOD NAS STONG PAS KHYAD PAR DU
'GRO BA MED DO ZHES BYA BAR DGONGS SO, ,DE LTA BAS NA SGYU MA LTA
BUR STONG PA

NYID THABS LA MKHAS PA'I YUL YIN NO ZHES BSHAD PAR 'GYUR RO,
,YANG CI'I PHYIR GOMS PAR BYAS PAS KHYAD PAR DU 'GRO BAR 'GYUR
ZHE NA, DE'I LAN DU THABS LA MKHAS PA'I SBYOR BA BSTAN PA'I PHYIR
MNYAM PAR MA BZHAG CES BYA BA LA SOGS PA GSUNGS TE, JI SKAD BSTAN
PA'I CHOS NYID

@52B BSGOMS PAS YANG 'GRO BA'I DON BYED CING YE SHES MNYAM PAR
BZHAG PAS SKYED PA NI, MNYAM PAR SNYING RJE SDUG BSNGAL BSAL BA'I
PHYIR, SEMS CAN GYI KHAMS LA BLTAS NAS DE LTAR SNYING RJE DANG
SHES RAB GNYIS KYI DBUS NA GNAS PA'I BAR SKABS DER RO, ,MNGON SUM
BYA BA'I DUS DANG DUS MA

YIN PA LA SBYOR BA'I STOBS KYIS YONGS SU MA NYAMS PAR SANGS RGYAS
KYI CHOS MA 'DRES PA BCO BRGYAD LA SOGS PA THOB PA NI SBYOR BA
YIN NO ZHES BSTAN TO, ,DE LA RE ZHIG PAR CHAD BYED PA'I CHOS LAS
'DA' BA'I THABS DPE SNGON DU 'GRO BAS BSTAN PA'I PHYIR DPER NA
ZHES BYA BA LA SOGS PA GSUNGS TE,

DPER NA SKYES BU 'GA' ZHIG 'JIG RTEN GYI THA SNYAD LA BZO BAS NA
MKHAS PA'O, ,DPA' BA LA SOGS PA'I YON TAN GYIS BRGYAN PAS NA YON
TAN KUN LDAN ZHING NGO, ,LUS KYI STOBS PHUN SUM TSOGS PA'I PHYIR
STOBS LDAN NO, ,GZHAN GYIS ZIL GYIS MI NON PA'I PHYIR MI THUB
PA'O, ,'DI

DAG THAMS CAD KYI MTSAN NYID YONGS SU SHES PA'I PHYIR BRTZON BYAS
SO, ,GZHAN 'DUN PAR BYED PA'I THABS LUS LA SOGS PA'I RNAM PAR
'GYUR BAR BYED PA LA GOMS PA'I PHYIR SGYU RTZAL CHOG SHES PA'O,
,'PHONG LEGS PAR BSLAB PA'I PHYIR 'PHONG GI PHA ROL TU PHYIN
PA'O, ,RI MO LA SOGS

PA'I LAS KYI GNAS KYI BYA BA LA MKHAS PA'I PHYIR BZO GNAS MANG
BA'O, ,MA RUNGS PA'I SKYE BO MANG PO SLU BA LA GCIG TU MKHAS PA'I
PHYIR SGYU MA SGRUB PA'I CHO GA SHES PA'O, ,SKYE BO DAM PA YONGS
SU BSKYANG BA GTZOR BYED PAS NA 'GRO DON RAB TU 'DOD PA'O, ,DE
LTA BU DE YANG DGRA'I GNOD PA YOD PA 'GA'

ZHIG TU PHA DANG MA DANG CHUNG MAR BCAS TE, BU DANG BU MO YONGS
SU BSDUS NAS, DGRA BYED MANG POS 'JIGS PA DANG BCAS PA'I DGON
PA'I LAM DU ZHUGS PA STE, PHYIN PA NA DGRA MANG PO 'ONGS PA LA
DE'I SGYU MA'I SGRUB PA SHES PAS SROG LA LTOS PA MED PAS NA DPA'
BO'O, ,GZHAN GYIS ZIL GYIS

MI NON PA'I NGANG TSUL CAN YIN PAS NA RTUL PHOD PA'O, ,SKYES BU
MANG PO MNGON PAR SPRUL TE, BAR CHAD BYED PA MANG PO LAS 'DAS NAS
DGON PA LAS BRGAL TE, BDE BAR PHYIN CING GNYUG MA'I KHYIM DU
PHYIR 'ONG BA LTAR, DE BZHIN DE TSE NI GANG GI TSE STE, BYANG
CHUB SEMS DPA' MKHAS PA

@53A *, ,YANG DMIGS PA MED PA'I BYAMS PA MNGON SUM DU THOB PAS
BYAMS PAS BDE BA LA SBYOR BAR 'DOD PA'I SEMS KYI RKYEN GYIS SEMS
CAN GYI KHAMS KUN LA MNGON DU PHYOGS PA DANG 'BREL PA DE'I TSE
'DI LTAR LHA'I BU LA SOGS PA'I BDUD BZHI LAS 'DAS SHING NYAN THOS
DANG RANG RGYAL GYIS

GNYIS LAS KYANG RAB 'DAS NAS SANGS RGYAS THOB PAR BYED PA'I TING
NGE 'DZIN MCHOG LA GNAS SHING, BYANG CHUB REG PAR MI BYED DE, BYA
BA YONGS SU MA RDZOGS PA'I PHYIR RO, ,MI GNAS PAS GNAS PA'I THABS
DANG DPE SNGON DU 'GRO BAS BSTAN PA'I PHYIR MKHA' LA ZHES BYA BA
LA SOGS PA GSUNGS TE,

DPER NA 'JIG RTEN CHAGS PA NA RIM PA BZHIN DU BRTEN TE, MKHA' LA
RLUNG BRTEN, RLUNG DANG BCAS PA LA CHU'I PHUNG PO'O, ,DE LA YANG
GSER GYIS GZHI'O, ,DE LA YANG SA CHEN PO, DE LA GLING BZHI PA'I
'JIG RTEN GYI KHAMS BRTEN TO, ,DE NAS SEMS CAN GYI LONGS SPYOD
CHAGS TE,

DE 'DRA STE RTZA BA'I RGYU LAS YIN PAR BLTA BAR BYA'O, ,GZHAN DU
NA DNGOS PO THAMS CAD KYIS DBEN PA'I MTSAN NYID NAM MKHA' JI LTAR
GNAS SU 'GYUR, RLUNG GI DKYIL 'KHOR GANG LA GNAS YIN TE, SMOS
KYANG MI DGOS SO, ,'ON KYANG DE GNAS YIN PAR GRAGS TE, RAB TU
GRAGS PA'I

PHYIR JI SKAD BSTAN PA'I RGYU'I STOBS KYIS NGES PA 'BYUNG BA 'DI
YID LA BYED PAS NAM MKHA'I KHAMS KYI DON 'DI BSAM PAR GYIS SHIG
,'DI LTAR DE BZHIN DU BYANG CHUB SEMS DPA' STONG PA NYID LA GNAS
PA'I SBYOR BAS, 'GRO LA SEMS CAN GYI SKAL BA JI LTA BA BZHIN
SNANG BA DANG, RANG GI SMON

NAS SHES PA'I RGYU DE GNYIS TZAM GYI BYIN GYI RLABS CAN NI RTEN
CAN NO, ,BYA BA RNAM PA SNA TSOGS NI BYA BA DU MA BYED CING SPRUL
PA'I SKU NI RNAM PA SNA TSOGS PA'I BYA BA DU MA STON PAR BYED
CING NGO, ,JI SKAD BSTAN PA'I THABS LA MKHAS PA'I STOBS KYIS MYA
NGAN LAS 'DAS LA MI REG PAR DNGOS PO'I MTSAN

NYID LAS 'DAS PAS STONG PA NYID LA GNAS PA MED DE, DE BAS NA DE
NYID GNAS PAR GYUR PA YIN ZHES BYA'O, ,SNGON GYI SMON LAM YANG MI
'DOR BA'I THABS BSTAN PA'I PHYIR, GANG GI TSE ZHES BYA BA LA SOGS
PA GSUNGS TE, GANG GI TSE NA BYANG CHUB SEMS DPA' MKHAS GSAL BA,
CHOS THAMS

@53B CAD MI DMIGS PAS STONG PA NYID KYI MCHOG DE NYID DANG, RNAM
PAR G-YENG BA MA LUS PA NYE BAR ZHI BAS NA ZHI BA'O, ,DPA' BAR
'GRO BA LA SOGS PA'I TING NGE 'DZIN BSGOM PA NI 'DI SPYOD PA'O,
,DE LTAR TING NGE 'DZIN DANG STONG PA NYID KYI RANG BZHIN GNYIS
KYI BAR SKABS DER BYANG CHUB SEMS

DPA' GNAS TE, STONG PA NYID KYI STOBS KYI MTSAN MA RAB TU SGOM MI
BYED, 'DI LA MTSAN MA MED DE TING NGE 'DZIN GYI STOBS KYIS GNAS
PAR GYUR PA'O, ,JI SKAD BSTAN PA'I THABS LA MKHAS PA'I STOBS KYIS
GANG 'DOD PA BZHIN DU MTHA' GNYIS SU MI LTUNG NGO, ,RIM PA JI LTA
BA BZHIN

DU MYA NGAN LAS 'DAS PA THOB PAR BYED PA'I 'DZIN PA MED PAS NA
ZHI BA'O, ,'KHOR BA LA MNGON PAR ZHEN PA SPANGS PAS NA RAB ZHI
BA'O, ,SPYOD PA NI MTSAN MA MED PA LA SPYOD PAR 'GYUR BA'O,
,MTHUN MONG MA YIN PA'I THABS LA MKHAS PA BSTAN PA'I PHYIR, BAR
SNANG ZHES BYA BA LA SOGS PA

GSUNGS TE, DPER NA BAR SNANG 'PHUR BA'I BYA LA GNAS NI GZHI'I
RANG BZHIN RAB TU MI GNAS PA'I PHYIR MED DE, RNAM PAR DPYAD NA DE
NAM MKHA' LA GNAS PA MED DO, ,GSHOG PA GNYIS KYI STOBS KYIS SA LA
YANG MI LTUNG NGO, ,DE LTAR BYANG CHUB SEMS DPA' STONG PA NYID LA
SOGS PA

RNAM PAR THAR PA'I SGOR SPYOD PA'I SEMS CAN GYI DON BYED PA'I SAS
BSKYED PA'I PHYIR MYA NGAN 'DAS LA MI REG GO, ,DMIGS PA SPANGS
PA'I PHYIR MTSAN MAR SPYOD PA MA YIN TE, DE NI BYANG CHUB SEMS
DPA'I NYAN THOS LA SOGS PA DANG, THUN MONG MA YIN PA'I THABS LA
MKHAS PA YIN NO ZHES BSTAN

PAR 'GYUR RO, ,CHAGS PA MED PA'I THABS LA MKHAS PA DPE SNGON DU
'GRO BAS BSTAN PA'I PHYIR, DPER NA ZHES BYA BA LA SOGS PA GSUNGS
TE, DPER NA 'PHONG LEGS PAR LOBS PA'I SKYES BU 'GA' ZHIG GIS LEGS
PAR GNAM DU MDA' 'PHANGS TE, MDA' GZHAN DAG NI PHYI BZHIN

RGYUD MAR LONGS BTAGS NAS, DE'I SNGA MA'I MDA' DE SA LA LTUNG
BA'I SKABS MI 'BYED DE, MI DE 'DOD NA MNGA' DE SA LA LTUNG BAR
'GYUR, DE LTAR SHES RAB PHA ROL PHYIN PA MCHOG DANG, THABS LA
MKHAS PA CHEN PO'I RANG BZHIN LA SPYOD PA'I RGYAL BA'I SRAS SHES
RAB DANG SNYING RJE LA SOGS

@54A *, ,PA BSGOM PA DANG, RNAM PAR DPYOD PA'I MA CHAGS PA'I
STOBS KYIS DE SRID STONG NYID DAM PA DE NI THOB MI BYED, GANG JI
SRID DGE BA'I RTZA BA YONGS SU MA RDZOGS KYI BAR DU'O, ,STONG PA
NYID DANG THABS LA MKHAS PA SNGA MA BZHIN DU BSTAN PA'I PHYIR,
DPER NA ZHES

BYA BA LA SOGS PA GSUNGS TE, NYON MONGS PA DANG BRAL BAS NA DGE
SLONG NGO, ,DPER NA KHYAD PAR GYI LAM GYI STOBS KYIS RDZU 'PHRUL
GYI STOBS CHEN PO DANG LDAN PA ZHIG NAM MKHAR GNAS TE, 'GRO BA
'DUL BA'I PHYIR, CIG CAR NGO MTSAR GNYIS KYIS ZUNG BYED PAS RNAM
PAR 'PHRUL

TE; 'DI LTA STE, 'GRO DANG 'CHAG PA DANG NI NYAL DANG 'DUG PA
STON, ,STONG PA NYID BSGOM PA'I RNAM PAR THAR PA'I SGO NAS SKYO
BA MED CING LEGS PAR GOMS PAS DE LA DU BA PA MED DE, JI SRID 'DOD
PA DE SRID GNAS ZHES BYA BA NI LHAG MA'O, ,DE BZHIN DU BYANG CHUB
SEMS DPA' MKHAS

PA STONG GNAS SHING, YE SHES PHUL DU BYUNG BA THOB PA'I RDZU
'PHRUL SHES PAS PHA ROL SON NO, ,GNAS NGES PAR 'DZIN PA SPANGS
PA'I PHYIR GNAS PA MED DO, ,RNAM PA DU MA'I BYA BA BYED PAS NA
'GRO BA DAG LA BYA BA RNAM PA SNA TSOGS SNYING RJES SPRUL PA'I
SPRIN STON TO, ,RE RE'I RNAM PA MANG

BAS MTHA' YAS SO, ,BSKAL PA BYE BAR STONG PA NYID DANG THABS LA
MKHAS PA'I STOBS KYIS SKYO BA MED DO, ,SPRUL PA LEGS PAR GOMS
PA'I STOBS KYIS DUB PA MED DO, ,MTSAN MA MED PA'I THABS LA MKHAS
PA DE BZHIN DU RIG PAR BYA BA'I PHYIR, DPER NA ZHES BYA BA LA
SOGS PA

GSUNGS TE, DPER NA MI 'GA' G-YANG SA CHEN POR 'JUG BYED CING,
,LAG PA GNYI GAS GDUGS GNYIS 'DZIN PA NA DUS MA YIN PAR 'KHRUGS
PA'I PHYIR DUS MA YIN PA'I RLUNG BYUNG BA'I TSE BDAG NYID G-YANG
SA CHEN POR MCHONG BAR BYED CING, MI BZAD PAR LUS BOR YANG SDUG
BSNGAL

BAR LTUNG BAR MI 'GYUR TE, JI SRID DER NI 'DOD PA'I GNAS SU 'GRO
BAR 'GYUR BA, DE BZHIN DU BYANG CHUB SEMS DPA' MKHAS PA SNYING
RJER GNAS, ,THABS DANG SHES RAB GNYIS KYI GDUGS NI YONGS BZUNG
STE, ,CHOS RNAMS STONG PA MTSAN MED SMON PA MED SPYOD PA, ,NGES
PAR

@54B YID CHES PAR BYED CING MTSAN MA MED PA'I THABS KYI STOBS
KYIS MYA NGAN LAS 'DAS LA REG PA MED LA CHOS KYANG MTHONG, DE
BZHIN DU GZHAN LA YANG STON PAR BYED DO, ,SMON PA MED PA'I THABS
DPE SNGON DU 'GRO BAS RTOGS PAR BYA BA'I PHYIR, DPER NA ZHES BYA
BA LA SOGS PA GSUNGS TE,

DPER NA RIN CHEN 'DOD PA RIN CHEN GLING DU 'GRO'O, ,BEE d'U RYA
LA SOGS PA'I RIN PO CHE'I 'BYUNG GNAS NI GLING NGO, ,GANG GI TSE
YANG DER NI DED DPON 'BA' ZHIG BDE BAR 'TSO BYED CING, DE'I TSE
YANG RIN CHEN RNYED NAS PHYIR YANG KHYIM DU 'ONG BA LTAR, GNYEN
BSHES TSOGS LA CI NAS BRTZE

BA DANG MA BRAL BA'I PHYIR DBUL BA'I SDUG BSNGAL GYIS YID MI BDE
BAR MI 'JOG PA LTAR ZHES RIM PA BZHIN DU SBYAR RO, ,DE BZHIN DU
BYANG CHUB SEMS DPA' STONG PA NYID NI YON TAN RIN PO CHE 'BYUNG
BA'I PHYIR RIN CHEN GYI GLING NGO, ,BYANG CHUB SEMS DPA' SONG STE
PHYIN NAS BSAM GTAN DBANG PO STOBS

THOB PA, GANG GI TSE MYA NGAN LAS 'DAS PA LA REG PA 'BA' ZHIG
MNGON DGA' BA DE LTA YIN NA YANG SNGON GYI SMON LAM GYI STOBS
KYIS SEMS CAN SDUG BSNGAL NI SKYE BA LA SOGS PA'O, ,YID LA THABS
LDAN PA'I PHYIR, DPER NA ZHES BYA BA LA SOGS PA GSUNGS KYI MYA
NGAN LAS 'DAS PA MNGON DU

BYED PAR MI 'GYUR RO, ,DE BZHIN DU PHYI MI LDOG PA'I RTAGS KYI
THABS LDAN PA'I PHYIR, DPER NA ZHES BYA BA LA SOGS PA GSUNGS TE,
DPER NA TSONG PA MNGON PAR 'DOD PA'I DON GNYER BA BRGYUS TE,
'TSONG PA DANG NYO BA'I ZONG GI RIN THANG SHES PAR BYA BA'I
PHYIR, BAR GYI GRONG KHYER

GRONG RDAL GRONG GANG YIN PAR 'GRO, ,DER YANG NI GRONG KHYER LA
SOGS PAR RO, ,RIN CHEN GLING DU'ANG MI GNAS LA, ,RIG PA KHYIM
DU'ANG MI GNAS SO, ,'ON KYANG DE NYID KYIS RKUN MA LA SOGS PA
THAG PA BSRING BA'I THABS SHES PA'I BDAG NYID YIN PA'I PHYIR LAM
LA MKHAS PA'O, ,NOR

SOGS PAR BYED PAS NA RNAM PAR RIG PAR BYED PA'I PHYIR RANG GI
KHYIM DU BSKYAB PAR BYA BA'I SEMS CAN LA RJES SU BRTZE BAS 'ONG
BAR 'GYUR RO, ,DE BZHIN DU BYANG CHUB SEMS DPA' DAD PA'AM, SNYING
RJE DANG SHES RAB KYI SBYOR BA SHES PAS NA MKHAS PA BLO LDAN NO,
,NYAN THOS DANG RANG SANGS RGYAS

@55A *, ,RNAMS KYI LAM SHES PAS RNAM PAR GROL BA KUN LA MKHAS TE,
DE DAG GIS 'DUL BA'I SEMS CAN GYI DON RAB TU GOMS PAS NA MKHAS
PA'O, ,SEMS CAN GYI DON YONGS SU MI GTONG BAS NA DE DAG MNGON DU
MI BYED PAS DE LA YANG MI GNAS SO, ,BYA BA MA BYAS

PAS NI DE BZHIN DU DE BZHIN GSHEGS PA'I YE SHES LA MI GNAS SO,
,'DUS BYAS KYI NYES PA RTOGS PA'I PHYIR 'DUS BYAS LA YANG MI GNAS
SO, ,DE NYID KYI PHYIR THAMS CAD DU 'GRO BA'I LAM YIN NO, ,YON
TAN DANG SKYON RIM PA JI LTA BA BZHIN DU YONGS SU SHES PA LA
MKHAS PA NI

TSUL SHES PA YIN TE, DE LTA BU NI PHYIR MI LDOG PA ZHES BYA STE,
THUN MONG MA YIN PA'I CHOS YIN NO ZHES BSTAN PAR 'GYUR RO, ,TSAD
MED PA'I THABS LA MKHAS PA BSTAN PA'I PHYIR, GANG TSE ZHES BYA BA
LA SOGS PA GSUNGS TE, GANG GI TSE BDE BA LA SBYOR BAR BYED CING
'GRO LA

BYAMS PA RJES SU 'BREL BYAS NAS, TING 'DZIN STONG PA MTSAN MED
SMON PA MED SPYOD PA DE'I TSE SEMS CAN TSAD MED PA LA STONG PA
NYID LA SOGS PA'I DMIGS PA STOBS KYIS RIM PA JI LTA BA BZHIN DU
DE NI MYA NGAN 'DAS PA THOB PAR 'GYUR ZHE NA, RGYAL BA'I SRAS DES
DE BZHIN DU YANG 'DUS

BYAS YIN PAR GDAGS NUS DE NI GNAS MED DO, ,ZHES BYA BA NI TSIGS
SU BCAD PA'I DON TO, ,DE NYID KYI DON DPES GSAL BAR BSTAN PA'I
PHYIR, DPER NA SPRUL PA'I MI NI SNGAGS LA SOGS PAS MIG BSLAD PAS
MTHONG BA'I LAM DU MI'I LAS SU MI SNANG BA MA YIN ZHING, RIG PAS
DPYAD

NA STONG PA'I PHYIR, DE NI GANG GIS KYANG NI GDAGS PAR NUS PA YIN
ZHES BYA BAR 'BREL TO, ,DE BZHIN DU BYANG CHUB SEMS DPA' SEMS CAN
LA DMIGS PA MED PA STONG PA NYID LA SOGS PA'I RNAM PAR THAR PA'I
SGOR SPYOD PAS DE'I 'DUS BYAS DANG 'DUS MA BYAS KYI KHAMS ZHES
MING GIS KYANG NI

GDAGS PAR NUS PA YIN ZHES BYA BA SNGA MA DANG 'BREL TO, ,DE LTA
BAS NA THABS SNGA MA SNGA MA NI THABS PHYI MA PHYI MA'I RGYU'I
GTZO BO YIN TE, STONG PHRAG BRGYA PA LAS THABS KYI DBYE BA RNAM
PA BCU GSUNGS PA BZHIN BLTA'O, ,THABS MTHA' YAS PA THAMS CAD 'DIR
'DUS PA YIN NO, ,RGYU GZHAN

@55B BRJOD PAR BYA BA MED DO ZHES NYE BAR SBYAR BA'I PHYIR, GAL
TE ZHES BYA BA LA SOGS PA GSUNGS TE, GAL TE RGYAL BA'I SRAS KYI
GNAS PAR BYA BA SPYOD PA DANG NI DBANG PO ZAB MO'I CHOS DRIS LA
RGYAS PAR BSTAN PA GSAL BAR BYED PA JI SKAD BSTAN PA'I THABS SHES
PAR MI BYED DE, BYANG CHUB

SEMS DPA' STONG PA MTSAN MA MED PA DANG, SMON PA MED PA'I RNAM
PAR THAR PA'I SGO DANG, PHYIR MI LDOG PA'I SA'I CHOS TE, SEMS CAN
THAMS CAD LA YONGS SU BTANG BA'I SEMS BSKYED PA'O, ,BSDUS NAS
BSTAN PA RGYAS PAR MI 'CHAD PA DE NI LUNG MA BSTAN PA YIN PAR RIG

PAR BYA'O ZHES BSTAN TO, ,DE DAG GIS NI RNAM PA KUN MNGON PAR
RDZOGS PA BSTAN PA YIN TE, DE SKAD DU YANG, RNAM PA SBYOR DANG
BCAS RNAMS DANG, ,YON TAN SKYON NI MTSAN NYID BCAS, ,THAR DANG
NGES 'BYED CHA MTHUN DANG, ,SLOB PA PHYIR MI LDOG PA'I TSOGS,
,SRID

DANG ZHI BA MNYAM NYID DANG, ,ZHING DAG BLA NA MED PA NI, ,RNAM
KUN MNGON RDZOGS RTOGS PA STE, ,'DI NI THABS MKHAS BCAS PA YIN,
,ZHES GSUNGS SO, ,RNAM PA KUN MNGON PAR RDZOGS PAR RTOGS PA THOB
PA NI DE MA THAG TU RAB KYI MTHAR THUG PA RTZE MO'I MNGON PAR
RTOGS PA

YIN PAS RE ZHIG DE'I RTAGS BSTAN PA'I PHYIR, DGRA BCOM ZHES BYA
BA LA SOGS PA GSUNGS TE, DGRA BCOM PA DANG RKYEN GYI SANGS RGYAS
YE SHES DANG, KHAMS GSUM DAG KYANG MI 'DOD DE, ,SHIN TU GOMS PAR
BYAS PA'I PHYIR RO, ,RMI LAM NA YANG SANGS RGYAS RNAMS MTHONG

'GRO LA CHOS KYANG STON BYED PA DE LTA BU NI RTZE MO'I MNGON PAR
RTOGS PA STE, DE NI MI LDOG LUNG BSTAN YIN PAR RIG PAR BYA, ,DE
BZHIN DU, RMI LAM NA NI SEMS CAN NGAN SONG GSUM GNAS MTHONG, ,RMI
LAM DU RTOGS PA'I PHYIR, SKAD CIG DE LA NGAN SONG RGYUN GCOD SMON
LAM 'DEBS,

DE BZHIN DU BDEN PA'I BYIN GYI BRLABS KYIS RMI LAM GYI GNAS SKABS
NA YANG GRONG KHYER LA SOGS PA TSIG PA'I ME'I PHUNG PO ZHI BA DE
LTA BU NI DE NI MI LDOG LUNG BSTAN YIN PAR RIG PAR BYA, DE BZHIN
DU MI'I 'JIG RTEN 'BYUNG PO'I GDON DANG NAD MANG BA, BDEN PA'I
BYIN GYI RLABS KYIS ME'I

@56A *, ,PHUNG PO ZHI BA DANG, 'GRO BA RJES SU GZUNG BA'I BLOS
PHAN DANG SNYING BRTZER LDAN PAS 'BYUNG POS ZIN PA BSAL NAS BDAG
BSTOD CING NGA RGYAL SKYE BAR MI BYED PA DANG, YANG GZHAN DAG LA
SMOD PAR MI BYED PA DE LTA BU NI SNGA MA BZHIN DU, DE NI MI LDOG
LUNG BSTAN YIN PAR RIG

PAR BYA, ,YON TAN RIN PO CHE SDUD PA TSIGS SU BCAD PA LAS THABS
LA MKHAS PA'I LE'U STE NYI SHU PA'I BSHAD PA'O,, ,,BDUD KYI BYIN
GYI RLABS KYIS SONG BA NI RTAGS MA YIN PA'I PHYIR, CI STE ZHES
BYA BA LA SOGS PA GSUNGS TE, GZHAN YANG BYANG CHUB SEMS DPA'

DE NI BDEN PA'I BYIN RLABS SNA TSOGS DAG ,'BYOR PAS BDAG LUNG
BSTAN SNYAM RLOM SEMS 'BYUNG BA'AM, ,DE BZHIN DU GAL TE BYANG
CHUB SEMS DPA' GZHAN GYIS LUNG BSTAN PAS BYANG CHUB SEMS DPA'
GZHAN LA SMOD PA DE'I TSE RLOM SEMS GNAS PA DE NI BDUD KYI BYIN
GYIS BRLABS

PA YIN TE, DE MA THAG TU CHE BAS CHE BA'I NGA RGYAL 'BYUNG BAS
BLO CHUNG BA DANG, SEMS CHUNG BA'I ZHES BYA BA'I BAR DU SHES PAR
BYA'O, ,ZHAR LAS 'BYUNG BA'I BDUD KYI LAS KYI BYE BRAG BSTAN PA
LAS MING GI GZHI LAS 'BYUNG BA'I BDUD KYI LAS BSTAN PA'I PHYIR
RO, ,MING GI ZHES

BYA BA LA SOGS PA GSUNGS TE, MA LA SOGS PA'I MING BRJOD CING BYIN
GYIS RLOB PA BDUD KYI LAS TE, NYE BAR 'ONGS GYUR NAS, 'DI SKAD
SMRA STE, 'DI NI KHYOD DANG PHA DANG MA DANG, KHYOD KYI GZHAN
YANG BRGYUD PA BDUN MES BRGYUD KYI BAR GYI MING 'DI YIN ZHING,
GANG ZAG 'BYUNG

BA'I RIGS DANG MING 'DI ZHES BYA'O ZHES SMRA ZHING, DE BZHIN DU
GANG TSE KHYOD NI SANGS RGYAS 'GYUR BA'I MING 'DI YIN NO ZHES BYA
BAS DE'I TSE YANG GANG DE NYID KYIS BSAM PA'I MING LTAR MING DE
NYID DU 'GYUR BAS SMRA BAR 'GYUR TE, DE THOS PAS MNGON PA'I NGA
RGYAL SKYES NAS BDUD NYE BAR 'ONGS

PAS 'DI NI BLO CHUNG DU YIN NO ZHES 'CHAD PAR 'GYUR BA DANG 'BREL
TO, ,SBYANGS PA'I YON TAN GYI GZHI LAS BYUNG BA'I BDUD KYI LAS
BSTAN PA'I PHYIR, SBYANGS SDOM ZHES BYA BA LA SOGS PA GSUNGS TE,
SBYANGS PA'I YON TAN GANG CI 'DRA BA BSOD SNYOMS PA NYID LA SOGS
PA DANG LDAN PA

@56B DANG; RNAL 'BYOR DANG LDAN PA LA KHYOD SNGON YANG YON TAN
TSUL YANG 'DI 'DRA ZHES BRJOD DE, DE SKAD GANG THOS RLOM SEMS TE
MNGON PA'I NGA RGYAL SKYES NA BYANG CHUB SEMS DPA' DE NI BDUD
KYIS YONGS SU BSLANGS TE BDUD 'ONGS PA DE NI BLO CHUNG BA BSAM PA
DMAN PA'O ZHES BYA BA'I BAR DU

SHES PAR BYA'O, ,YANG DBEN PA'I GZHI LAS BYUNG BA'I BDUD KYI LAS
BSTAN PA'I PHYIR, RAB TU DBEN PA'I ZHES BYA BA LA SOGS PA GSUNGS
TE, LJON SHING GI SKYE BA 'JIG PA'I PHYIR, RAB TU DBEN PA'I GRONG
DANG GRONG KHYER RO, ,CHU 'BAB PA DANG LDAN PA'I PHYIR RI SUL LO, ,

GRONG LAS RGYANG GRAGS KYI TSAD TZAM NA GNAS PA NI DGON PA'O,
,'BROG DGON PA LA SOGS PAR STAG LA SOGS PA DANG BRAL BA'I PHYIR
RAB TU DBEN PA'O, ,NAGS KYI KHYAD PAR NI NAGS KHROD DE RAB TU
STEN BYED CING GAL TE BDAG LA BSTOD LA YON TAN LA SOGS PA MNGON
PA'I NGA RGYAL

GYIS GZHAN LA SMOD CING NGAN PAR SPYOD NA BYANG CHUB SEMS DPA' DE
NI BDUD KYI LAS KYIS YONGS SU BSLANG ZHING DE NI BLO CHUNG GI
BSAM PA BZANG PO MA YIN NO ZHES BYA BA'I BAR DU'O, ,'O NA DBEN
PA'I GNAS JI LTA BU YIN ZHE NA, RTAG TU ZHES BYA BA LA SOGS PA
GSUNGS TE, LUS 'PHAGS

LA SOGS PA NI GRONG NGO, ,TZAM PA KA LA SOGS PA NI YUL LO, ,PA
TRA LI PU TRA LA SOGS PA NI YUL 'KHOR TE, RTAG TU GNAS BYED CING
GZHAN DU NA NYAN THOS LA SOGS PA'I GDUL BYA'I SEMS CAN YONGS SU
SMIN PAR BYA BA'I PHYIR BLA NA MED PA'I BYANG CHUB TU YANG DAG
PAR BSAM PA DAG PAR

ZHUGS PAS BYANG CHUB LA BRTZON PAS GNAS PA'O, ,DE NI DGRA BCOM PA
DANG RANG RGYAL NI RANG RGYAL LO, ,'DOD PA GZHAN YANG SKYED MI
BYED DE, BSTAN MA THAG PA DE DAG DANG, MI DGE BA'I CHOS THAMS CAD
LAS DBEN PA NI DBEN PAR BSTAN TE, DE BZHIN GSHEGS PA ZHES BYA BAR
'BREL

TO; ,'DI NI CHOS KYI DBYINGS LAS BYUNG BA'I PHYIR RO, ,BDE BAR
GSHEGS PA'I SRAS KYIS DBEN PAR GSUNGS SO, ,GZHAN NI DBEN PA MA
YIN NO ZHES BSTAN PA'I PHYIR, GANG ZHIG CES BYA BA LA SOGS PA
GSUNGS TE, GANG ZHIG DPAG TSAD LNGA BRGYA YOD PA'I RI SUL TE,
SBRUL NI SBRUL

@57A *, ,GDUG PA'O, ,GANG GI PHYIR LO MANG BYE BAR GNAS BYED
KYANG GNAS NI KHYIM MO, ,DBEN PA 'DI NI BSTAN MA THAG PA YIN PAR
MI SHES PA'I BYANG CHUB SEMS DPA' NYAN THOS LA SOGS PA'I YID LA
BYED PA DANG LDAN PA'I PHYIR BYANG CHUB SEMS DPA' DE SNYAM DU
RLOM NA LHAG

PA'I NGA RGYAL RNYED NAS 'DRE BAR GNAS PA YIN TE, BYANG CHUB SEMS
DPA' NYID THOB PA MA YIN NO, ,NGA RGYAL GYI YUL DE NYID BDUD KYI
SPYOD YUL LAS MA 'DAS PAR BSTAN PA'I PHYIR, BYANG CHUB SEMS DPA'
ZHES BYA BA LA SOGS PA GSUNGS TE, GAL TE BYANG CHUB SEMS DPA'
'GRO

BA'I DON LA MNGON DU PHYOGS PA NA BRTZON PA'O, ,BZOD PA NAS CHOS
KYI MCHOG GI BAR GYI DAD PA LA SOGS PA NI STOBS SO, ,BSAM GTAN NI
BZHI STE MNYAM PAR SGRUB PA'O, ,DROD DANG RTZE MO'I RANG BZHIN
DAD PA LA SOGS PA NI DBANG PO'O, ,STONG PA NYID LA SOGS PA NI
RNAM PAR THAR PA'O, ,DPA' BAR

'GRO BA LA SOGS PA NI TING NGE 'DZIN TO, ,THOB PA DE LA 'DI NI
DGON DBEN SPYOD PA MIN SNYAM BYANG CHUB SEMS DPA' BRNYAS BYED NA,
,DE NI BDUD KYI SPYOD YUL GNAS ZHES RGYAS BAS GSUNGS, ,RGYA CHER
BSTAN PA NYID NYE BAR BSDU BA'I PHYIR, GANG ZHIG CES BYA BA LA
SOGS PA GSUNGS TE,

GANG ZHIG GRONG NGAM 'ON TE DGON PAR GNAS KYANG RUNG, RNAM PA
THAMS CAD DU NYAN THOS LA SOGS PA'I YID LA BYED PAS DBEN PA NI
THEG PA GNYIS KYI SEMS BRAL LO, ,BLA NA MED PA'I BYANG CHUB TU
NGES PAS NA BYANG CHUB MCHOG NGES SO, ,BYANG CHUB SEMS DPA'I DBEN
PA DE LAS GZHAN NI

NYAN THOS LA SOGS PA DANG 'BREL PA YON TAN CHUNG NGU THOB PAR
BYED PA DE NYID KYI PHYIR ZAD PAR BYED CING 'DOR RO, ,GANG GI
PHYIR BSTAN MA THAG PA'I NYES PAS DBEN ZHING 'GRO DON ZHUGS PA
RNAMS KYI STE, RGYAL BA'I SRAS RNAMS YIN NO, ,YON TAN RIN PO CHE
SDUD PA TSIGS SU BCAD PA LAS

BDUD KYI LAS KYI LE'U STE NYI SHU RTZA GCIG PA'I BSHAD PA'O,,
,,GANG GIS YONGS SU MA SHES PA DE NYID NYES PA STE, MI MTHUN PA'I
PHYOGS DE DAG DGAG PA'I PHYIR, DE LTA BAS NA ZHES BYA BA LA SOGS
PA GSUNGS TE, GANG GI PHYIR BSTAN MA THAG PA'I NGA RGYAL

@57B NYES PA YIN PA DE LTA BAS NA NGES PAR BCOM STE, DE LTA BU NI
'KHOR BAR LTUNG BA'I THABS SPONG BAS NA MKHAS PA'O, ,MNGON PAR
YID CHES PA MANG BA'I PHYIR BSAM PA DRAG LDAN NO, ,BYANG CHUB DAM
PA TSOL BA DES NA NAD PA'I TSOGS KYIS SMAN PA BSTEN PA LTAR, 'DOD
CHAGS LA

SOGS PA RANG GI NAD GSO BA'I PHYIR G-YEL BA MED PAR DGE BA'I
BSHES GNYEN BSTEN PAR BYA'O ZHES BSTAN TO, ,DGE BA'I BSHES GNYEN
YANG GANG ZHIG YIN ZHE NA, SANGS RGYAS ZHES BYA BA LA SOGS PA
GSUNGS TE, SANGS RGYAS NI BCOM LDAN 'DAS SO, ,BYANG CHUB MCHOG

ZHUGS BYANG CHUB SEMS DPA' DAG GIS DGE BA'I BSHES GNYEN DAG PHA
ROL TU PHYIN PA DRUG RAB TU STON PA NYID DO, ,DE SMAN PA LA SANGS
RGYAS LA SOGS PA NI PHAN PA DANG PHAN PA MA YIN PA THOB PA DANG
SPONG BA RJES SU STON PA YIN NO, ,SBYIN PA LA SOGS PA PHA ROL TU
PHYIN PA RNAMS NI RJES SU

GNAS PAR BYA BA YIN PA'I PHYIR SGRUB PA'I SA NYID YIN NO, ,DE
LTAR RGYU RNAM PA GNYIS KYIS SANGS RGYAS BYANG CHUB MYUR DU RTOGS
TE, DE LAS MA GTOGS PA'I DGE BA'I BSHES GNYEN GZHAN MED DO,
,SANGS RGYAS DANG BYANG CHUB SEMS DPA' THAMS CAD KYI PHA ROL TU
PHYIN PA KHO NA SGRUB PA'I

SA MA YIN NAM, JI LTAR DE NYID KHO NA YIN PAR STON CES DOGS PA
LA, RGYAL BA ZHES BYA BA LA SOGS PA GSUNGS TE, 'GAGS PAS NA 'DAS
PA'O, 'BYUNG BAR 'GYUR BA'I DUS YIN PA'I PHYIR MA BYON PA'O, ,DE
LTAR NYID YIN PA'I PHYIR BZHUGS PA'O, ,PHYOGS BCU DAG

GI SANGS RGYAS BCOM LDAN 'DAS DE DAG KUN TE, SANGS RGYAS JI SNYED
PA'I LAM PHA ROL TU PHYIN PA'I MTSAN NYID 'DI YIN TE, GNYIS PA
MED PA'I PHYIR GZHAN MA YIN TE, GZHAN GYIS PHYIN CI LOG SPONG BA
MED PA'I PHYIR RO, ,GANG GI TSE NYON MONGS PA'I SGRIB PA'I MUN PA
BSAL BAS NA

BSAL BA'O, ,SHES BYA'I SGRIB PA'I MUN PA BSAL BAS NA SGRON MA'O,
,DE BZHIN DU YANG BYANG CHUB MCHOG LA ZHUGS PA'I BYANG CHUB SEMS
DPA' RNAMS MTHONG BA'I LAM GYIS SNANG BAR BYED PAS NA SNANG BA'O,
,YANG BSGOM PA'I LAM BSKYED PA RJES SU STON PAS STON PAR 'GYUR
BA'O, ,YANG

@58A *, ,DAG PAR PHA ROL TU PHYIN PA 'DI DAG STON PA'I PHYIR 'DI
DAG NYID KHO NA SGRUB PA'I SA YIN PAR DGONGS SO, ,ZHAR LA BYUNG
BA BSTAN NAS DA NI SKABS LA BAB PA NYID KYIS JI SKAD BSTAN PA'I
RTAGS LA MNGON PAR ZHEN PA MA GRUB PAR BSTAN PA'I PHYIR RO, ,JI
LTAR ZHES BYA BA LA

SOGS PA GSUNGS TE, JI LTAR SHES RAB KYI PHA ROL TU PHYIN PA SGYU
MA LTA BUR GCIG DANG DU MA'I RANG BZHIN DANG BRAL BA'I PHYIR
STONG PA NYID KYI MTSAN NYID YIN PA DE BZHIN DU GZUGS LA SOGS
PA'I CHOS 'DI DAG THAMS CAD KYANG STONG PA NYID KYI MTSAN NYID DU
DE DANG 'DRAR SHES SHING, DE BAS NA

CHOS RNAMS STONG ZHING MTSAN MA MED PAR RAB SHES NA, GANG GI TSE
JI SKAD BSTAN PA'I RTAGS LA SPYOD PA DE'I TSE DE LTAR SPYOD PA
BDE GSHEGS SHES RAB SPYOD PA YIN, JI SKAD BSTAN PA'I RTAGS KYI
RANG BZHIN RNAMS DANG, CHOS RNAMS THAMS CAD STONG PA NYID YIN NA
JI LTAR KUN NAS NYON MONGS

PA DANG RNAM PAR BYANG BAR GZHAG CE NA, SEMS CAN ZHES BYA BA LA
SOGS PA GSUNGS TE, BDAG DANG BDAG GIR ZHEN PAS KHAM GYI ZAS LA
SOGS PA 'DOD BYED CING, 'DOD PA DANG GZUGS LA SOGS PA'I SEMS CAN
DU YONGS SU RDOG PAS 'KHOR BA SGRUB PA DANG, SRUNG BA MI ZAD PA'I
SKYE BO PHYIN CI

LOG LA CHAGS PA'I YID LA BYED PA DANG LDAN PAS DES SKYE BO SRUNG
BA RTAG TU 'KHOR RO, ,YANG DE KHO NA NYID DU BDAG DANG BDAG GI LA
SOGS PA'I CHOS NYID GNYIS MA SKYES PA'I PHYIR YANG DAG MIN TE
STONG PA'O, ,PHYIN CI LOG GI STOBS KYIS NAM MKHA' LA MDUD PA BOR
RO, ,DE BZHIN DU SKYE BO RNAMS

RANG NYID BCINGS PA STE GROL BAR DKA' ZHES BYA BA'I BAR DU'O,
,CI'I PHYIR ZHE NA, THA SNYAD LA MI MKHAS PA'I PHYIR BYIS PA STE,
BYIS PA BZHIN GROL BAR MI NUS ZHES BYA BA'I BAR DU'O, ,DES NI KUN
NAS NYON MONGS PA'I DNGOS POR RNAM PAR GZHAG GO, ,CI 'DI DAG
PHYIN CI LOG GI STOBS KYIS

KUN DU STON PAR RNAM PAR GZHAG CE NA, DPER NA ZHES BYA BA LA SOGS
PA GSUNGS TE, DPER NA DUG MED PA LA PHYIN CI LOG GI STOBS KYIS
DUG TU SHES PA NYID KYIS DUG LANGS TE MI LA KHYAB PA'O, ,DUG DE
KHONG DU SONG BA MED KYANG BRGYAL BAR 'GYUR, DE BZHIN DU 'PHAGS
PA'I LAM MA SKYES

@58B PA'I PHYIR YANG BYIS PA'O, ,PHYIN CI LOG GI STOBS KYIS LEGS
PAR SBYAR TE, 'DI NI BDAG GO, ,'DI NI BDAG GI CHOS SO SNYAM MO,
,DE SKAD DU YANG, BDAG YOD PA NI GZHAN DU SHES, ,BDAG GZHAN CHA
LAS 'DZIN DANG SDANG, ,DE GNYIS DANG NI 'BREL PA LAS, ,NYES

PA MA LUS 'BYUNG BAR 'GYUR, ,ZHES GSUNGS PA YIN NO, ,DE LTAR BDAG
TU 'DU SHES PA SKYES PA DES KYANG DE DAG NYID DU DBEN ZHING STONG
PA'I PHYIR YANG DAG PA MA YIN PA LA BYIS PAS SGRO BTAGS SO, ,JI
SKAD BSTAN PA'I NUS PA LAS BZLOG PA NI RNAM PAR BYANG BA'I DNGOS
POR RNAM PAR GZHAG

GO; ,BDEN PA GNYIS LA YANG DAG PAR BRTEN NAS GNYI GA RNAM PAR
GZHAG PA NYE BAR BSDU BA'I PHYIR, JI LTAR ZHES BYA BA LA SOGS PA
GSUNGS TE, JI LTAR 'DZIN PA STE MNGON PAR ZHEN PA NI KUN RDZOB
BO, ,DE LTAR KUN NAS NYON MONGS PA BSTAN NAS JI SKAD BSTAN PA'I
MNGON PAR ZHEN PA

BDAG DANG BDAG GI CHOS SO, ,JI LTAR MI DMIGS PA DE LTAR RNAM PAR
BYANG BAR GSUNGS, DE KHO NA NYID DU 'DI LA GANG YANG STE, SGYU MA
LTA BU YIN PA'I PHYIR PHYIN CI LOG MED PAS GANG ZHIG NYON MONGS
RNAM DAG 'GYUR MED PA, ,BYANG CHUB SEMS DPAS SHES RAB PHA ROL
PHYIN PA RTOGS, ,CHOS

NYID CES BYA BA'I TSIG GI LHAG MA'O, ,DE LTAR DE'I RTAGS SHES PAR
BYAS NAS RTZE MO'I MNGON PAR RTOGS PA'I RNAM PAR 'PHEL BA BSTAN
PA'I PHYIR 'DZAM BU'I ZHES BYA BA LA SOGS PA GSUNGS TE, 'DZAM
BU'I GLING NA SEMS CAN JI SNYED GNAS PA MA LUS PA, ,DE DAG THAMS
CAD BYANG CHUB

MCHOG TU SEMS BSKYED NAS, ,SANGS RGYAS DANG BYANG CHUB SEMS DPA'
RNAMS LA LO STONG BYE BA MANG POR SBYIN PA BYIN BYAS LA, DE DAG
KUN NI GZHAN YANG NGO, ,'GRO BA'I DON MNGON PAR 'DOD PA NI DON TE
CHED DU BYANG CHUB RGYUR YONGS BSNGO YANG, GANG ZAG GZHAN GANG
ZHIG GIS RTZE MO

MNGON PAR RTOGS PA'I RANG BZHIN NI SHES RAB KYI PHA ROL TU PHYIN
PA'O, ,DE LA BRTZON PA THA NA NYI MA GCIG CIG YANG DAG PAR RJES
SU MTHUN BYED NA, 'DIR SHES RAB KYI PHA ROL TU PHYIN PA LA MNGON
PAR BRTZON PA RNAM PA THAMS CAD 'PHEL BA DANG LDAN PA'I PHYIR
GANG ZAG SNGA MA'I BSOD NAMS LA LTOS

@59A *, ,NAS SNGAR BSTAN PA'I SEMS CAN DE DAG GI SBYIN PA'I PHUNG
POS BSOD NAMS KYI RGYU'I CHAR YANG PHOD PAR MI 'GYUR RO, ,DE'I
PHYIR G-YEL BA MED PAR RTAG TU SHES RAB 'JUG PAR BYA STE, BSGOM
PAR BYA ZHES LHAG MA'O, ,YUL 'DI 'BA' ZHIG LA GOMS PAR BYA BA

MA YIN LA, 'ON KYANG SNYING RJE YANG GOMS PAR BYA'O ZHES BSTAN
PA'I PHYIR SHES RAB CES BYA BA LA SOGS PA GSUNGS TE, SHES RAB PHA
ROL PHYIN MCHOG SPYOD PA JI LTAR BSTAN PA'I RANG BZHIN LA MNYAM
PAR 'JOG PA'I TSE RGYAL BA'I SRAS DE NI RNAL 'BYOR PA'O, ,SNYING
RJE CHEN PO BSKYED KYANG

SEMS CAN 'DU SHES MED DE, MNGON PAR ZHEN PAS SEMS CAN DU 'DU SHES
PAR MI BYA'O, ,DE'I TSE RTAGS SNGON DU 'GRO BA NYID KYIS NA MKHAS
PA'O, ,'GRO BA KUN GYI BSOD NAMS KYI ZHING YIN PA'I PHYIR SBYIN
GNAS 'GYUR RO, ,DUS RTAG TU GDON MI ZA BAR THOB PA'I 'BRAS BU
STER BA'I

NUS PA DANG LDAN PA'I PHYIR YUL 'KHOR BSOD SNYOMS DON YOD YONGS
SU SPYOD DO, ,DE BAS NA SEMS CAN GYI DON GYI RAB SNYING RJE DANG
SHES RAB GNYIS KYI RNAL 'BYOR SGRUB BO ZHES BSTAN PA'I PHYIR,
BYANG CHUB SEMS DPA' ZHES BYA BA LA SOGS PA GSUNGS TE, BYANG CHUB
SEMS DPA' GANG ZHIG 'DIR

RANG GI PHYIN CI LOG GI STOBS KYIS DUS YUN RING POR BCING BA'I
LHA MI NGAN SONG GSUM NI SEMS CAN DMYAL BA LA SOGS PA'O, ,DGROL
BAR YANG DAG PAR 'DOD PAS LAM YANGS NI THEG PA CHEN PO'O, ,'KHOR
BA'I RGYA MTSO'I PHA ROL GYI 'GRAM SEMS CAN GYI KHAMS LA STON PAR
'DOD PAS ZHES SNGA MA

DANG 'BREL TO, ,DE BAS NA NYIN MTSAN DU SHES RAB KYI PHA ROL TU
PHYIN PA SNYING RJE DANG BCAS PA 'DI LA BRTZON PAR BYA'O, ,DON DE
NYID KHO NA ZHES DPES GSAL BAR BYA BA'I PHYIR, MI ZHIG CES BYA BA
LA SOGS PA GSUNGS TE, DPER NA MI ZHIG SNGON CHAD MA RNYED PA'I
RIN CHEN MCHOG STE, KHYAD PAR DU

'PHAGS PA'I DUS GZHAN ZHIG RNYED PAR GYUR TE DGA' BA LAS, DE MA
THAG TU YANG RNAM PAR G-YENG BA LA SOGS PA'I SPYOD PAS BAG MED
PAR GYUR TE, RNYED PA STOR NA NI DE LA STOR BAR MI 'DOD PA DANG
MNGON PAR 'DOD PA'I DNGOS PO DANG BRAL BA'I YID LA BYED PAS RIN
CHEN 'DOD PAS RTAG TU SDUG

@59B BSNGAL LO, ,DE LTAR DE BZHIN DU BYANG CHUB MCHOG ZHUGS RNYED
PAR DKA' BA'I PHYIR RIN PO CHE DANG 'DRA BA'I SNYING RJE DANG
BCAS PA'I SHES RAB KYI PHA ROL TU PHYIN PA YID LA BYED PA DOR BAR
MI BYA'O, ,RIN CHEN DOR BA RNYED PA LTAR, ,'DI LTAR GOS LA SOGS
PA LA GTUMS NAS RAB TU BRTZON

PAS SEMS CAN 'DZIN TO, ,GANG GI TSE SHES RAB KYI PHA ROL TU PHYIN
PA DUS YUN RING POR GOMS PA DANG RJES SU 'BREL BA DE'I TSE BYANG
CHUB SEMS DPA' MYUR BA NYID DU YANG DAG PA'I LAM DU ZHUGS PA'I
PHYIR MYA NGAN LAS 'DAS PA THOB PAR 'GYUR RO, ,YON TAN RIN PO CHE
SDUD PA TSIGS SU BCAD

PA LAS DGE BA'I BSHES GNYEN GYI LE'U STE NYI SHU RTZA GNYIS PA'I
BSHAD PA'O,, ,,SNYING RJE DANG SHES RAB DAG GIS RNAM PAR 'PHEL BA
THUN MONG GI 'BRAS BU BSTAN NAS, KHYAD PAR GYI MI MTHUN PA'I
PHYOGS ZIL GYIS GNON PA RTOGS PAR BYA BA'I PHYIR, DPE SNGON DU
'GRO BAS,

NYI MA ZHES BYA BA LA SOGS PA GSUNGS TE, DPER NA NYI MA SPRIN
DANG BRAL BAS GSAL BAR 'CHAR BA'I 'OD ZER DRA BA CAN, ,MUN NAG
THIBS PO'I MUN PA THAMS CAD 'JOMS 'CHAR BA, ,RANG GI 'OD KYIS
'PHRO BA SRIN BU ME KHYER SROG CHAGS 'BYUNG PO THAMS CAD DANG, PA
BA SANGS DANG, PHUR

BU LA SOGS PA'I SKAR MA'I TSOGS DANG ZLA BA'I 'OD KUN ZIL GYIS
GNON PA DE BZHIN DU JI SKAD BSHAD PA'I SHES RAB KYIS RANG BZHIN
SHES RAB PHA ROL PHYIN MCHOG SPYOD, MKHAS PA BYANG CHUB SEMS DPA'
'JIG TSOGS LA LTA BA'I THIBS BO THAMS CAD DON MED PA'I RGYU YIN
PA'I PHYIR BCOM NAS

'GRO BA KUN DANG, DGRA BCOM RANG RGYAL BYANG CHUB SEMS MANG ZIL
GYIS GNON TE, JI SKAD BSTAN PA'I SNYING RJE DANG SHES RAB SHIN TU
RNAM PAR 'PHEL TE, STONG PA NYID DANG MTSAN MA MED PA LA RNAM PAR
SPYOD PAS SPANGS PA CHE BAS BYANG CHUB SEMS DPA' CHEN POR GYUR PA
YIN ZHES BYA'O, ,MI

MTHUN PA'I PHYOGS ZIL GYIS GNON PA BSTAN NAS, DA NI DE BZHIN DU
GNYEN PO THOB PA YANG BSTAN PAR BZHED NAS, DPER NA ZHES BYA BA LA
SOGS PA GSUNGS TE, DPER NA RGYAL PO'I BU ZHIG BRAN RNAMS LA BGO
BSHA' BYED PA'I NGANG TSUL CAN YIN PA'I PHYIR NOR GTONG NGO,
,LUGS KYI BSTAN

@60A *, ,BCOS KYI LAM GYI RJES SU ZHUGS PAS DON SGRUB PA LA MKHAS
PA'I PHYIR DON 'DOD PA'I RGYAL PO'I SRAS KUN LAS DE NYID GTZOR
PHUL DU BYUNG BAR 'GYUR BA'I PHYIR GTZO BOR GYUR PA'O, ,'JIG RTEN
GYIS BSTEN PAR BYA BA'I PHYIR MNGON PAR 'GRO BYA 'OS, 'DI NI DA
LTAR NA YANG

STE DBUL PO'I GNAS SKABS NA SEMS CAN MANG PO'I PHYIR BKUR STI LA
SOGS PAS DGA' BAR BYED DO, ,DE BAS NA DBANG BSKUR BA THOB PA COD
PAN BCINGS PAR GYUR PA RGYAL PO KHYAD PAR CAN DU GNAS PAS SEMS
CAN MANG PO DGA' BAR 'GYUR BA LTA CI SMOS, DE BZHIN DU SHES RAB
DANG SNYING

BRTZER BCAS PAR SPYOD MKHAS BYANG CHUB SEMS DPA' YANG GNYEN PO
THOB PA'I STOBS KYIS CHOS STON PA NA NYAMS PA MED PAR CHOS STON
PA'I PHYIR MTHONG BA'I LAM LA SOGS PA'I BDUD RTZI SBYIN PAR BYED
PAS LHA DANG MI RNAMS DGA' BAR BYED PAR 'GYUR RO, ,'DI NI DA LTA
NA YANG STE CHUNG DU THOB PA'I

GNAS SKABS NA YANG SEMS CAN MANG PO LA PHAN PA BDE BA LA BRTZON
TE, MTHONG BA'I LAM LA SOGS PA STON PA'I PHYIR RO, ,BAG CHAGS KYI
SGRIB PA THAMS CAD SPANGS PA'I PHUL DU BYUNG BA'I CHOS KYI RGYAL
POR GNAS PAR GYUR NA DE'I TSE SEMS CAN BDE BA LA BRTZON PA LTA CI
SMOS ZHES SNGA MA DANG SBYAR RO, ,

YON TAN RIN PO CHE SDUD PA TSIGS SU BCAD PA LAS, BRGYA BYIN GYI
LE'U STE NYI SHU RTZA GSUM PA'I BSHAD PA'O,, ,,DE LTAR GNYEN PO
SHIN TU 'PHEL BAS RANG GI SPYOD YUL LAS 'DAS PAS BDUD BRTZON PA
CHEN PO BYED PAR BSTAN PA'I PHYIR, DE'I TSE ZHES BYA BA LA SOGS
PA GSUNGS TE, GANG

GI TSE GNYEN PO SKYES PA DE'I TSE BDUD NI ZUG RDU LDAN PAR 'GYUR
TE, CHUNG NGU DANG, 'BRING DANG, CHEN PO STE, YID MI BDE BA THOB
PA DANG, ZUG RNGU DANG MYA NGAN GYI DON GYIS SDUG BSNGAL TE, DE
NYID KYI PHYIR YID MI BDE NYAM CHUNG BAR 'GYUR, ,JI LTAR BYANG
CHUB SEMS DPA' GNYEN PO SGOM

PA LAS 'DI YID NUR 'GYUR ZHING, 'JIGS PA BSTAN PHYIR PHYOGS DANG
PHYOGS MTSAMS RNAMS SREG CING SKAR MDA' GTONG MOD KYI, DE LTA NA
YANG BAR CHAD BYED MI NUS SO, ,GANG ZHIG LA MI NUS SHE NA, LAN DU
GANG TSE ZHES BYA BA LA SOGS PA GSUNGS TE, GANG GI TSE MKHAS PAR
GYUR

@60B PA'I SNYING RJE PHUN SUM TSOGS PA YANG DAG PA'I BSAM PA DANG
YANG DAG PAR RAB TU LDAN PAS NYIN MTSAN SHES RAB PHA ROL PHYIN PA
MCHOG BSGOM PA'I STOBS KYIS DON LA LTA BA DE'I TSE SHES RAB DANG
SNYING RJE GOMS PAS LUS SEMS NI NYE BAR MTSAN PA'I PHYIR DAG
KYANG NGO, ,MKHA' LA 'GRO BA'I BYA DANG

MTSUNGS PA NYID KYIS MNYAM PA GANG CUNG ZAD LA YANG MI GNAS PAR
GYUR PA LA NAG PO'I LAS KYI GROGS BYED PA'I PHYIR NAG PO'I RTZA
LAG RNAMS KYIS GLAGS RNYED GA LA 'GYUR TE, YANG DAG PAR ZHUGS
PA'I PHYIR MI 'GYUR RO, ,LAM LA YANG DAG PAR MA ZHUGS PA LA NI
NUS SO ZHES BSTAN PA'I PHYIR,

GANG TSE ZHES BYA BA LA SOGS PA GSUNGS TE, GANG TSE BYANG CHUB
SEMS DPA' RANG GI GNAS SU NGAG GI RTZOD PA NI 'THAB PA'O, ,RGYAL
PO'I PHO BRANG LA SOGS PAR SONG NAS 'THAB PA NI RTZOD PA'O, ,PHAN
TSUN SDANG BAR NYE BAR GNAS PA NI 'GAL BA'O, ,KHRO BAS SKYED PA'I
SEMS MA RUNGS

PAR SPYOD PA DANG LDAN PAR GYUR BA'O, ,DES 'JUG PA THOB PAS BDUD
NI DGA' 'GYUR ZHING, DE NYID MCHOG TU NYAMS PA BDER 'GYUR RO,
,YANG DE GNYIS 'THAB MO LA SOGS PA BYED PAS DE'I BYIN GYI RLABS
KYIS RGYAL BA'I SHES RAB LAS NI RING 'GYUR SNYAM, DE BZHIN DU DE
GNYIS PHAN PA

DANG PHAN PA MA YIN PA THOB PA DANG, SPONG BA'I THABS DANG BRAL
BA'I PHYIR SANGS RGYAS KYI CHOS RNAMS LAS RING DU 'GYUR ZHING SHA
ZA 'DRA BAR 'GYUR RO, ,DE BAS NA YANG DE GNYI GA BKAG PA'I 'THAB
MO LA SOGS PA BYED CING BDAG NYID BSTOD PAS DAM BCAS PA NYAMS PA
BYED PAR 'GYUR, GANG GI

TSE ZHE SDANG SHAS CHE BAS MI BZAD PAS GZHAN GNOD PA BYED PA MI
BZOD CING BZOD DANG BRAL LA BYANG CHUB GA LA YOD, DE TSE BDUD
RNAMS PHYOGS DANG BCAS TE MANG PO DGA' BAR 'GYUR TE, BDUD KYI
PHYOGS NI BDUD KYI SDE CHOS MA YIN PA 'THAB MO LA SOGS PA BYED PA
YIN NO, ,'ON JI LTA BUS BYANG

CHUB THOB CE NA, LUNG BSTAN MA THOB BYANG CHUB SEMS DPA' GANG
ZHIG GIS, ,LUNG MA BSTAN PA DE NI NYE BAR MTSON PA'I PHYIR RO,
,LUNG BSTAN THOB PA LA YANG SEMS KHROS PA LA SOGS PAS BSKYED CING
SUN DBYUNG BA'I SEMS KYIS RTZOD PA RTZOM BYED CING BSHAGS PA LA
SOGS PA MI BYED NA, DGE

@61A *, ,BA'I BSOD NAMS MI SKYE BAS NA THA BA SKYON LDAN NO,
,SEMS KYI SKAD CIG JI SNYED PA DANG LDAN PA DE SNYED KYI BSKAL
PAR 'THAB MO LA SOGS PA'I SDIG PA BSAL BA'I PHYIR DANG, GNYEN PO
THOB PAR BYA BA'I PHYIR YANG NGO, ,SANGS RGYAS NYID MI GTONG BAR
'GYUR BAS GZHI

NAS GO CHA BGO DGOS SO, ,'DI LTA BUS BYANG CHUB 'THOB PA ZHES BYA
BAR DGONGS SO, ,THABS GZHAN BSTAN PA'I PHYIR, SANGS RGYAS ZHES
BYA BA LA SOGS PA GSUNGS TE, SANGS RGYAS BZOD PA'I PHA ROL PHYIN
PAS BYANG CHUB REG ,DE SNYAM DU BSAMS NAS 'THAB MO LA SOGS PA

BYED PA NI BYANG CHUB KYI BGEGS YIN PA'I PHYIR RO, ,SEMS 'DI
BZANG BA MIN SNYAM DRAN PA SKYED BYED CING, ,SDIG PA BSHAGS PA'I
TSIGS SU BCAD PA LAS SO SOR BSHAGS PAR BYED CING GANG SU YANG
RUNG BA LAS PHYIS KYANG MI BYED PA'I SDOM PA NOD PAR BYED PA STE,
NGES PAR BYAS NAS THABS

KYIS SAM, GANG ZAG DE NYID LA MGU BAR BYED PAS SANGS RGYAS CHOS
'DIR SLOB STE, YANG DAG PA'I BYANG CHUB KYI LAM LA MKHAS ZHES BYA
BA'I BAR DU'O, ,YON TAN RIN PO CHE SDUD PA TSIGS SU BCAD PA LAS
MNGON PA'I NGA RGYAL GYI LE'U STE NYI SHU RTZA BZHI PA'I BSHAD
PA'O,, ,,

NGA RGYAL DANG MNGON PA'I NGA RGYAL SNGAR DGAG PA BYAS NAS, DE
BZHIN DU BSLAB PA YONGS SU SBYANG BA YONGS SU BSGRUB PA BSTAN
PA'I PHYIR, GANG ZHIG CES BYA BA LA SOGS PA GSUNGS TE, BYANG CHUB
SEMS DPA' GANG ZHIG SANGS RGYAS NYID LA SOGS PA'I BSLAB PA LA
SLOB PA'I TSE DON DAM PAR GANG YANG

BSLAB PAR BYA BA'I RANG BZHIN NAM, SLOB PA PO'I BDAG NYID DE BYED
PA PO'I RANG BZHIN NAM, BSLAB PAR BYA BA'I LAS KYI RANG BZHIN
RNAMS MI DMIGS PA NI NYE BAR MTSON PA NYID DE, MA BSLAB PA'AM, MI
SLOB PA'AM, BSLAB PAR MI BYA BA'I CHOS SU MI RTOG CING, DE BZHIN
DU BSLAB

PA DANG, BSLAB PA MA YIN PA 'DI GNYIS 'KHOR GSUM DU RNAM PAR DAG
PA STE MI RTOG PAS KUN RDZOB TU SLOB STE, PHAN PA DANG PHAN PA MA
YIN PA THOB PA DANG SPANG BA'I PHYIR DE LTAR GANG SLOB DE NI
SANGS RGYAS THOB PAR BYED PA DGE BA BCU LA SOGS PA NI CHOS 'DIR
SLOB PA NI PHUL DU BYUNG BAR GYUR PA'O, ,

@61B DE NYID TSUL KHRIMS 'CHAL BA DANG BRAL BA NI SANGS RGYAS
MNYES PAR BYED PA'I CHOS SGRUB PAR BYED PA YIN NO ZHES BSTAN PA'I
PHYIR, BYANG CHUB CES BYA BA LA SOGS PA GSUNGS TE, BYANG CHUB
SEMS DPA' GANG ZHIG DE LTA BU'I BDEN PA GNYIS KYI RIM PA LAS MA
'DAS PAR BSTAN MA THAG

PA'I BSLAB PA 'DI SHES PA DE NI GZHAN YANG SGRUB PA PHUN SUM
TSOGS PA MA TSANG BA MED PAS BSLAB NYAMS TSUL KHRIMS 'CHAL MI
'GYUR, DE NI SANGS RGYAS CHOS MNYES BYA PHYIR 'DI NI 'DI LA SLOB
PO, ,BDEN PA GNYIS LA BRTEN NAS RIM PA JI LTA BA BZHIN DU SLOB PA
NI BSLAB LHAG BSLAB LA

MKHAS TE DNGOS POR DMIGS PA DANG BRAL BA'I PHYIR DMIGS PA MED
PA'O, ,DE NYID GANG YIN ZHE NA, MKHAS PA 'OD BYED CES BYA BA LA
SOGS PA GSUNGS TE, MKHAS PA NI SHES RAB CAN TE, BDEN PA GNYIS LA
BRTEN NAS YE SHES KYI 'OD MNGA' BA'I PHYIR 'OD BYED DO, ,DGE BA
MA

YIN SEMS GCIG TZAM YANG SKYED MI BYED, NYE MA MKHA' LA 'GRO BA'I
STE, BAR SNANG LA 'OD ZER BRGYA PHRAG BKYE BAS, MDUN GYI BAR
SNANG LA NI MUN PA MI GA NAS BZHIN, DE BZHIN DU JI SKAD BSTAN
PA'I BSLAB PA LA SLOB PAS YON TAN SKYED DO ZHES BYA BAR DGONGS
SO, ,SBYIN PA LA

SOGS PA'I BSLAB PAR BYA BA GZHAN DAG YOD PA MA YIN NAM, JI LTAR
SHES RAB KYI PHA ROL TU PHYIN PA KHO NA LA SLOB PAR BSTAN ZHE NA,
SHES RAB CES BYA BA LA SOGS PA GSUNGS TE, SHES RAB KYI PHA ROL TU
PHYIN PA KHO NA LA BSLAB PAR BYAS PA RNAMS KYI CHOS THAMS CAD
KHONG DU CHUD PA'I RNAL

'BYOR LEGS PAR SBYANGS PAS RGYAL BA'I SRAS RNAMS KYIS 'KHOR DANG
BCAS PA LA BSLABS PA YIN PA'I PHYIR PHA ROL TU PHYIN PA LHAG MA
THAMS CAD 'DIR NI 'DUS PAR 'GYUR TE, TSANGS PA'I DRA BAS ZHUS
PA'I MDO LAS, JI LTAR 'JIG TSOGS LA LTA BAR LTA BA DRUG CU GNYIS
'DUS PAR BSTAN TE,

DES BSKYED PA'I PHYIR RO, ,DE BZHIN DU SBYIN PA'I PHA ROL TU
PHYIN PA LA SOGS PA 'DI DAG 'KHOR GSUM RNAM PAR DAG PA LA GOMS
PAR BYAS PAS SHES RAB KYI PHA ROL TU PHYIN PAR 'DUS PAR 'GYUR RO,
,RJES SU 'GRO BA'I SGO NAS BSTAN NAS LDOG PA'I SGO NAS BSTAN PA'I
PHYIR, DPER NA ZHES BYA BA

@62A *, ,LA SOGS PA GSUNGS TE, DPER NA SKYE BA SNGA MAS 'PHANGS
PA'I TSE 'GAG PA NI SROG GI DBANG PO 'GAG PA'O, ,DBANG PO JI
SNYED YOD PA DMIGS PA DBANG PO'I GRONG GI TSOGS DE DAG 'GAG PAR
'GYUR TE, RTEN MED PA'I PHYIR RO, ,DE LTAR SHES RAB SPYOD PA

MKHAS PA BYANG CHUB SEMS DPA' MCHOG RNAMS KYI SBYIN PA LA SOGS PA
JI SKAD BSTAN PA'I PHA ROL TU PHYIN PA THAMS CAD NI DE'I STOBS
KYIS GZUNG BA YIN PA'I PHYIR SHES RAB KYI PHA ROL TU PHYIN PA MED
NA THAMS CAD MED PAR 'GYUR RO, ,DE BAS NA SHES RAB KYI PHA ROL TU
PHYIN PA KHO NA LA BSLAB

PAR STON TO ZHES BYA BAR DGONGS SO, ,SHES RAB KYI PHA ROL TU
PHYIN PA LA BSLABS PAS THAMS CAD BSLABS PA YIN NA, NYAN THOS NYID
LA SOGS PA'I YON TAN YANG 'BYUNG BAS DE DAG SKYON NYID MA YIN NAM
ZHE NA, BYANG CHUB SEMS DPA' ZHES BYA BA LA SOGS PA GSUNGS TE,
NYAN

THOS KYI YON TAN THOB PA'I LAM LA SOGS PA GANG DAG YIN PA DANG,
DE BZHIN DU RANG RGYAL RNAMS KYI YON TAN KUN LA BYANG CHUB SEMS
DPA' MKHAS PA DES 'DUL BA'I SEMS CAN RJES SU GZUNG BA'I PHYIR
GZHAN GYI DON DU SLOB PAR BYED PA NYID YIN GYI, YANG DE LA MI
GNAS TE, DE BZHIN DU

'DOD PA YANG MI SKYED DE, NYAN THOS LA SOGS PA'I YON TAN 'DI NI
GZHAN GYI DON DU BSLAB BYA YIN SNYAM NAS DE'I PHYIR SLOB KYI, DON
DE NYID MNGON DU BYED PAS SKYON MA YIN NO, ,YON TAN RIN PO CHE
SDUD PA TSIGS SU BCAD PA LAS BSLAB PA'I LE'U STE NYI SHU RTZA
LNGA PA'I BSHAD PA'O,, ,,

RNAM PAR 'PHEL BA DE LTA BU'I 'PHEL BA'I BRTAN PA BSTAN PA'I
PHYIR, MI LDOG CES BYA BA LA SOGS PA GSUNGS TE, GANG GI TSE PHYIR
MI LDOG PA'I KHYAD PAR BYANG CHUB MCHOG LA RAB TU ZHUGS PA'I
BYANG CHUB SEMS DPA' GANG ZHIG SNYING RJE CHEN PO SEMS CAN GYI
DON DU SEMS BSKYED PA LA SOGS PA LA

BSAM PA THAG PAS YI RANG BA DE'I TSE STONG GSUM GYI STONG CHEN
PO'I RI RAB SRANG LA GZHAL BAS TSAD GZUNG BAR RUNG GI, ,RGYAL
BA'I SRAS KYI DGE BA LA RJES SU YI RANG BA'I BRTAN PA'I TSAD NI
GZUNG BAR MI NUS TE DE LTA YIN NO, ,NYE BAR MTSON PA YIN PA'I
PHYIR CHOS GZHAN DAG LA YANG BSTAN PA'I TSAD

@62B NYE BAR GZUNG BAR MI NUS SO, ,BSTAN PA DE LTA BUS BRTAN PA'I
SEMS GNAS PA BRJOD PAR BRTAN PA'I PHYIR, DGE BA ZHES BYA BA LA
SOGS PA GSUNGS TE, TSOGS KYI LAM LA SOGS PA NI DGE BA'I DON GNYER
RO, ,RAB TU DGA' BA LA SOGS PA NI PHAN PAR 'DOD PA'O, ,SEMS CAN
JI

SNYED PA KUN GYI BSOD NAMS PHUNG PO JI SNYED PA LA'ANG YI RANG
'GYUR, DE'I PHYIR DE DAG BSOD NAMS LHAG PA'I RANG BZHIN SEMS
BRTAN PA THOB PAS SEMS CAN GYI DON DU BYANG CHUB SEMS DPA' RIM
GYIS RGYAL BA'I YON TAN RJES SU THOB PAR GYUR NAS, PHYIN CI LOG
MA LUS PA'I SDUG BSNGAL

ZAD PAR BYA BA'I PHYIR 'JIG RTEN TE 'GRO LA CHOS SBYIN BYED, 'DIR
YANG RTAGS LA SOGS PA RIM PA JI LTA BA BZHIN DU RTZE MO'I MNGON
PAR RTOGS PA'I DRO BA LA SOGS PA NGES PAR 'BYED PA'I CHA BZHI'I
RANG BZHIN YIN NO, ,NGES PAR 'BYED PA'I CHA'I RJES LA MTHONG BA'I
LAM YIN TE, DE LA YANG MI

MTHUN PA'I PHYOGS RNAM PA BZHI STE, GZUNG BA DANG 'DZIN PAS RNAM
PAR RTOG PA'O, ,YANG 'DI SPONG BAR BYED PA'I GNYEN PO DANG BLANG
BAR BYA BA YIN PA LA THAMS CAD 'JUG PA'I PHYOGS KYI RTEN CAN
GZUNG BA'I RNAM PAR RTOG PA DANG PO SPANG BAR BYA BA BSTAN PAR
BZHED NAS, BYANG CHUB CES BYA

BA LA SOGS PA GSUNGS TE, BYANG CHUB SEMS DPA' GANG ZHIG MTHONG
BA'I LAM LA SBYOR BA'I GNAS SKABS NA JI SKAD BSTAN PA'I RNAM PAR
RTOG PA SPANGS PAS MI RTOG PA'O, ,RGYU DANG 'BRAS BU DANG BRAL
BA'I PHYIR CHOS RNAMS KUN STONG PA DANG MTSAN MA MED PA YONGS SU
SHES PA DANG, SGRO BTAGS

PAS CHOS THAMS CAD DBEN PA'I PHYIR SPROS PA MED PA DE NYID YONGS
SU SHES PA DE NI SHES RAB JI SKAD BSTAN PAS RNAM PAR RTOG PA
GNYIS KYI RNAM PAS BYANG CHUB TSOL BAR MI BYED DO, ,RGYU DANG
'BRAS BUR 'BREL BA GANG YIN PA DE NI RJES SU 'GRO BA DANG LDAN
PA'O, ,MTHONG BA'I LAM YID LA BYED PA DANG LDAN

PA'I PHYIR RNAL 'BYOR PA'O, ,MTHONG BA'I LAM GYI BDAG NYID NI
SHES RAB PHA ROL PHYIN MCHOG GO, ,THAMS CAD ZLOG PA'I PHYOGS KYI
RTEN CAN BZUNG BA'I RNAM PAR RTOG PA GNYIS PA SPANGS PA'I PHYIR,
NAM MKHA'I ZHES BYA BA LA SOGS PA GSUNGS TE, DPER NA NAM MKHA'I
KHAMS DANG NAM

@63A *, ,MKHA' LHAN CIG TU PHAN TSUN SPANGS PA LA SOGS PA'I MTSAN
NYID KYIS 'GAL BA MED DO, ,GANG GI NAM MKHA'I KHAMS DE DANG NI
NAM MKHA' DER YUL 'GA' ZHIG TU RNAM PA 'GAS 'GAL BA THOB PA LTA
CI SMOS, GANG GI SGRAS 'PHANGS PA'I BRJOD PAR BYA BA NI RANG LA
RANG

BYED PA 'GAL BAS MI SRID DO ZHES BYA BA YIN NO, ,DE BZHIN DU
MTHONG BA'I LAM GYI RANG BZHIN SHES RAB SPYOD MKHAS BYANG CHUB
SEMS DPA' YANG RNAM PAR MI RTOG PA'I YE SHES THOB PA'I PHYIR NAM
MKHA' LTA BU YIN TE, MTHONG BA'I LAM GYI SEMS DANG SEMS LAS BYUNG
BA 'JUG PA'I GNAS

SKABS NA JI SKAD BSTAN PA'I RNAM PAR RTOG PA SPANGS NAS NYE BAR
ZHI BA SPYOD PAR 'GYUR TE, DE BAS NA DE NYID KYIS GANG DANG YANG
LHAN CIG TU CUNG ZAD KYANG 'GAL BA MED DO, ,GZUNG BA'I RNAM PAR
RTOG PA GNYIS PA BSTAN NAS, DE BZHIN DU 'DZIN PA'I RNAM PAR RTOG
PA BRJOD PAR BYA BA YIN PAS SKYES

BU RDZAS SU YOD PA'I RTEN CAN 'DZIN PA'I RNAM PAR RTOG PA DANG PO
SPANG BAR BYA BA NYID DU RIG PAR BYA BA'I PHYIR, SKYE BO'I DBUS
NA ZHES BYA BA LA SOGS PA GSUNGS TE, DPER NA SGYU MA BYED PAS
SPRUL PA'I SKYES BU 'DI SNYAM DU NYE BAR GNAS PA'I SKYES BU LTAD
MO PA'I TSOGS 'DI DAG MGU BAR BYA'O SNYAM DU MI

SEMS TE, RNAM PAR MI RTOG PA'I PHYIR RO, ,DE YANG SPRUL PA DE
NYID SKYES BU'I KHYAD PAR GYI DON SNANG BA'I SHES PA BSKYED NAS
MNGON PA'I NGA RGYAL GYIS DE NYID BYA BA BYED PAR LTA PA POS
MTHONG BA NI RANG GI NGA RGYAL GYI STOBS KYIS BYA BA SNA TSOGS
STON PAR BYED PA MTHONG YANG, GCIG DANG DU MA'I RANG

BZHIN DANG BRAL BA'I PHYIR, YANG SPRUL PA'I SKYES BU DE LA LUS
MED SEMS MED NGAG GI RANG BZHIN YANG MED MING YANG YOD PA MA YIN
NO, ,DE BZHIN DU MTHONG BA'I LAM GYI SBYOR BA'I GNAS SKABS NI
SHES RAB SPYOD PA'I BYANG CHUB SEMS DPA' NAM YANG BYANG CHUB
RTOGS NAS 'GRO BA LA CHOS STON PA LA

SOGS PAS YONGS SU DGROL MI SEMS, DE LTA BAS NA YANG LHA LA SOGS
PA'I 'GRO BAR SKYE BA SNA TSOGS NI RNAM PA DU MA SNA TSOGS PA'O,
,SEMS CAN GYI DON BYED PA LA SOGS PA'I BYA BA SNA TSOGS PA'I BYA
BA MANG PO DANG LDAN PAR STON TE, KUN RDZOB TZAM YIN PA'I PHYIR
SGYU MA LTA BUR STON KYANG JI

@63B SKAD BSTAN PA'I RNAM PAR RTOG PA SPANGS NAS RNAM PAR MI RTOG
SPYOD DO, ,YANG GANG ZHIG SKYES BU BTAGS PAR YOD PA'I RTEN CAN
'DZIN PA'I RNAM PAR RTOG PA GNYIS PA SPANG BAR BYA BA NYID SNGA
MA BZHIN DU BSTAN PA'I PHYIR, DPER NA ZHES BYA BA LA SOGS PA
GSUNGS TE, DPER NA SANGS RGYAS KYI

SPRUL PA NYID NI KHYAD PAR CAN GYI SPRUL PA'I RANG BZHIN YIN PA'I
PHYIR SANGS RGYAS MDZAD PA BYED KYANG BYED PA DE LA NGA RGYAL
MANG PO DANG 'DREGS PA CUNG ZAD SKYE MI 'GYUR, DE BZHIN DU MTHONG
BA'I LAM GYI SEMS DANG SEMS LAS BYUNG BA 'JUG PA'I RANG BZHIN
SHES RAB KYIS JI SKAD BSHAD PA'I RNAM PAR RTOG PA

SPANGS PA LAS SPYOD PA MKHAS PA'I BYANG CHUB SEMS DPA' YANG RGYU
DANG 'BRAS BU DANG BRAL BA'I PHYIR RIM PA JI LTA BA BZHIN DU
SPRUL PA SGYU MA BZHIN DU BYA BA THAMS CAD STON, DE NYID KYI
PHYIR RNAM PAR RTOG PA RNAM PA BZHI SPANGS PAS MNGON PAR ZHEN PA
MED PA'I SBYOR BAS DON BYA BA THAMS CAD BYED PAR 'GYUR

RO; ,SNGA MA BZHIN DU NYE BAR BSDU BA'I PHYIR, SHING MKHAN ZHES
BYA BA LA SOGS PA GSUNGS TE, DPER NA SHING MKHAN NI SHING 'JOG
PA'O, ,JI LTAR BSLAB PA'I MAN NGAG LOBS PAS NA BZO BA'O, ,RIG PA
DANG LDAN PA'I PHYIR MKHAS PA'O, ,SKYES PA BUD MED DANG 'DRA BA
SHING

LAS 'KHRUL 'KHOR GYI BZO BYAS PA DE YANG BYA BA THAMS CAD BYED
PAR SNANG BA'I SHES PA SKYE'O, ,DE LTAR BSTAN MA THAG PA'I RANG
BZHIN RNAM PAR RTOG PA BZHI SPANGS PA'I SHES RAB LA SPYOD PA
MKHAS PA'I BYANG CHUB SEMS DPA' YANG GZUNG BA DANG 'DZIN PA'I
MNGON PAR ZHEN PA MED PA'I YE SHES KYI 'GRO BA

'DI DAG THAMS CAD KYI BYA BA BYED KYANG RNAM PAR MI RTOG STE, YID
BZHIN GYI NOR BU BZHIN NO, ,YON TAN RIN PO CHE SDUD PA TSIGS SU
BCAD PA LAS SGYU MA LTA BU'I LE'U STE NYI SHU RTZA DRUG PA'I
BSHAD PA'O,, ,,JI SKAD BSTAN PA'I RNAM PAR RTOG PA BZHI SPANGS PA
MA TSANG BA MED PAR SEMS

CAN GYI DON 'BA' ZHIG BYED PAR MA ZAD KYI, SANGS RGYAS LA SOGS
PAS BSNGAGS PAR 'GYUR RO ZHES BSTAN PA'I PHYIR DE LTAR ZHES BYA
BA LA SOGS PA GSUNGS TE, DE LTAR JI SKAD BSTAN PA'I RNAM PAR RTOG
PA BZHI SPANGS PA LA SPYOD PA MKHAS PA'I BYANG CHUB SEMS DPA'
RNAMS LA BRGYA BYIN LA

@64A *, ,SOGS PA'I LHA'I TSOGS GTZO BO MANG PO DAG THAL MO SBYAR
BA BTUD NAS YANG DANG YANG DU LUS DANG NGAG DANG YID KYIS PHYAG
KYANG 'TSAL BAR BYED DO, ,PHYOGS BCU'I 'JIG RTEN GYI KHAMS KYI
SANGS RGYAS BCOM LDAN 'DAS JI SNYED BZHUGS PA YANG YON TAN
BSNGAGS PA'I PHRENG

BA YONGS SU BRJOD PAR MDZAD DO, ,DE BAS NA DE BDUD KYI YUL LAS
'DAS SO ZHES BSTAN PA'I PHYIR, GANG G'A'I ZHES BYA BA LA SOGS PA
GSUNGS TE, GANG G'A'I KLUNG GI BYE BA MA DANG MNYAM PA'I SANGS
RGYAS KYI ZHING RNAMS NA SEMS CAN JI SNYED YOD PA DE KUN YONGS SU
BSNGAGS PA BZUNG STE BDUD DU GYUR

LA; BA SPU NYAG RE LAS KYANG BDUD KYI TSOGS DE SNYED SPRUL BYAS
KYANG, DE DAG KUN GYIS MKHAS LA BAR CHAD BYA MI NUS, ,DE LTAR
LHA'I BU'I BDUD LAS 'DAS PAR LAN MANG DU BSTAN NAS PHYIR BDUD
BZHI LAS 'DAS PAR BSTAN PA'I PHYIR, RGYU RNAMS ZHES BYA BA LA
SOGS PA GSUNGS TE, JI

SKAD BSTAN PA'I RNAM PAR RTOG PA BZHI SPANGS PA NYID KYI SHES RAB
KYI STOBS KYIS STONG PA NYID LA GNAS PAR GYUR PA DANG, SNYING RJE
CHEN PO'I STOBS KYIS SEMS CAN GYI DON MI GTONG BA DANG, LHAG PAR
DAM BCAS PA'I DON DU PHUN SUM TSOGS PAS JI SKAD SMRAS PA BZHIN DU
BDEN PAR BYED PA DANG, BSOD

NAMS DANG YE SHES KYI TSOGS PHUN SUM TSOGS PAS NA BDE GSHEGS BYIN
RLABS CAN TE, DE RNAMS NI RGYU RNAM PA BZHI'O, ,TSIG NYAMS PA MED
PAS NA MKHAS PA'O, ,LUS KYI STOBS PHUN SUM TSOGS PAS NA STOBS
LDAN NO, ,SEMS GZHAN DU 'GYUR BAR MI NUS PAS NA THUB PAR DKA'
BA'O, ,

DE BAS NA PHUNG PO LA SOGS PA'I BDUD BZHIS RAB TU BSKYOD PAR MI
NUS SO, ,ZHES TSIGS SU BCAD PA'I DON SBYAR RO, ,DA NI RGYU GANG
DANG BCAS PAS MTHONG BA'I LAM BYANG CHUB CHEN PO THOB PAR BYED
PA'I YUM DE BSTAN PA'I PHYIR, DE BZHIN GSHEGS YUM ZHES BYA BA LA
SOGS PA GSUNGS TE, BYANG

CHUB SEMS DPA' GANG ZHIG BYANG CHUB CHEN PO LA RAB TU GNAS PA'I
CHED DU MTHONG BA'I LAM LA SOGS PA GZHAN LA YANG DAG PAR STON
CING, BYANG CHUB KYI RGYU MTSAN NYID KYI DON DU DE LTAR YANG DAG
PA'I GZHUNG GI DON GYI SGO NAS BSTOD CING SEMS MOS PA NI MOS BYED
CING, SHES RAB KYI PHA ROL

@64B TU PHYIN PA DE BZHIN GSHEGS PA'I YUM 'DI 'CHAD CING BYANG
CHUB THOB PA'I CHED DU BDAG NYID KYIS YI GER BRIS PA LA SOGS PA
BYAS NAS BYIN TE BSAM PA THAG PAS SGRUB PAR MNGON PAR BRTZON BYED
NA, DES PA THAMS CAD MKHYEN PA'I THABS NYID LA ZHUGS PA DE DAG NI
RAB TU GNAS PA YIN PAR

RIG PAR BYA'O, ,DPES RGYU DANG BCAS PAR BSTAN PA MTHONG BA'I LAM
DE NYID LA RNAM PAR RTOG PA SEL BA'I NUS PA YOD PAR DPE SNGON DU
'GRO BAS RTOGS PAR BYA BA'I PHYIR, CHOS DBYINGS ZHES BYA BA LA
SOGS PA GSUNGS TE, DPER NA CHOS KYI DBYINGS NYID NAM MKHA'I KHAMS
KYI DE BZHIN NYID

LA RANG BZHIN MED PA'I PHYIR GNAS PAR MI 'GYUR BA NYID NI GNAS
MED DO, ,DNGOS PO THAMS CAD KYI NUS PA DANG BRAL BA'I MTSAN NYID
BAR SNANG NI NAM MKHA'O, ,SPRIN NI SEMS CAN GYI LAS KYI DBANG GIS
GNAS PAR GYUR PA'O, ,DPER NA RIG SNGAGS 'CHANG GIS RLUNG GI DKYIL
'KHOR LA

GNAS PA'I SBYOR BA SNGAGS MTHUS ME TOG LDAN ZHING BYIN GYIS RLOB
STE, RTEN CING 'BREL PAR 'BYUNG BA'I CHOS NYID KYI STOBS YIN NO,
,BSTAN MA THAG PA'I RGYU DANG BCAS PA'I MTHONG BA'I LAM RTOGS
PA'I PHYIR, BYANG CHUB SEMS DPA' MKHAS GSAL BAS, ,RTOGS PAR BYED
PA 'JUG PA'I

PHYOGS KYI RTEN CAN GZUNG BAR SGRO BTAGS PAR DMIGS PAR MI 'GYUR
RO, ,CHOS THAMS CAD LAS LDOG PA'I PHYOGS KYI RTEN CAN GZUNG BAR
RTOG PA RNAM PAR GZHAG PA YANG DMIGS PA MED DO, ,'CHAD PAR BYED
PA SKYES BU RDZAS SU YOD PA'I RTEN 'DZIN PA'I RNAM PAR RTOG PA
SGRO BTAGS PA YANG MI

DMIGS SO, ,LTA BAR BYED PA SKYES BU BTAGS PA'I RTEN CAN 'DZIN PA
RNAM PAR RTOG PAR GZHAG PA LA YANG MI DMIGS SO, ,MTHONG BA'I LAM
GYIS JI SKAD BSTAN PA'I RNAM PAR RTOG PA BZHI SPANGS PAS DE'I
PHYIR RTEN CING 'BREL PAR 'BYUNG BA'I CHOS NYID YIN PAS MI GNAS
PA'I MYA NGAN LAS 'DAS PA

LA DGA' BAS 'DI GNAS SO, ,JI SKAD BSTAN PA'I MTHONG BA'I LAM RGYU
DANG BCAS PAS STOBS BCU LA SOGS PA'I MNGON PAR DGA' BA'I YON TAN
GYIS RGYAL BA'I SRAS RNAMS DE DAG GNAS SO ZHES BYA BAR DGONGS SO,
,BYANG CHUB SEMS DPA'I LAM DANG MTSUNGS PA NYID KYIS NYAN THOS LA
SOGS PA

@65A *, ,'DI DAG GNAS SAM ZHE NA, LAN DU DGRA BCOM ZHES BYA BA LA
SOGS PA GSUNGS TE, DGRA BCOM RNAM THAR DE BZHIN GSHEGS KYI MA
GTOGS PAR, ,RE ZHIG NYAN THOS RNAMS DANG, RANG SANGS RGYAS DANG
BCAS PA'I MTHONG BA'I LAM LA SOGS PA'I MTSAN NYID KYIS

GNAS PA'O, ,NYON MONGS PA'I SGRIB PA SPANGS PA'I BYED PA NYID NI
ZHI BA'O, ,SEMS RTZE GCIG PAS NYE BAR ZHI BAS RAB ZHI'O, ,MTHONG
BA'I CHOS LA BDE BAR GNAS PAR BYED PA'I PHYIR BDE LDAN NO, ,JI
SNYED DE DAG GI MCHOG TU 'DI GNAS PA YIN TE, KHYAD PAR DU SHES
BYA'I SGRIB PA SPANGS

PA'I PHYIR RGYAL BA'I SRAS RNAMS THUN MONG MA YIN PA'I CHOS RTOGS
PA YIN PAS RNAL 'BYOR GYI GONG NA MED PA YIN NO, ,THAMS CAD RAB
TU KHYAD PAR DU 'PHAGS PA YIN NA MYA NGAN LAS 'DAS PA JI LTAR MA
RTOGS SHE NA, LAN DU 'DAB CHAGS ZHES BYA BA LA SOGS PA GSUNGS TE,
DPER NA 'DAB

CHAGS MKHA' LA GNAS KYANG LTUNG BA'I GEGS MED PAR GYUR KYANG
LTUNG BAR 'GYUR BA MA YIN TE, RANG GI LAS LAS SKYES PA'I GSHOG PA
GNYIS LA NUS PA YOD PA'I PHYIR RO, ,NYA NI CHU LA GNAS KYANG
'TSUBS TE 'CHI BA MED DE, RANG GI LAS KYI DBANG GIS SO, ,DE LTAR
BYANG CHUB SEMS

DPA' THABS LA MKHAS PA THOB PA'ANG DE BZHIN DU BSAM GTAN GYI
STOBS DANG PHA ROL SON PA SGYU MA LTA BU MTHONG BA'I LAM LA MNGON
DU PHYOGS PA STONG PA NYID LA GNAS NAS MYA NGAN LAS 'DAS PA THOB
PAR MI BYED DO, ,SNGON GYI SMON LAM GYI BSKYED PA DANG SNYING RJE
CHEN PO'I STOBS KYIS YIN NO ZHES BYA BAR

DGONGS SO, ,DE BAS NA DON THAMS CAD THOB PAR 'DOD PA NYID KYIS
GNAS PA 'DI LA BRTEN PAR BYA'O ZHES BSDU BA'I PHYIR RO, ,SEMS CAN
ZHES BYA BA LA SOGS PA GSUNGS TE, GANG ZHIG SEMS CAN KUN GYI YON
TAN MCHOG NI CHOS KYI SKUR 'GRO BAR 'DOD PA ZHES BYA STE, LONGS
SPYOD RDZOGS PA'I

SKU MCHOG THOB PAR 'DOD PA NI SANGS RGYAS YE SHES MCHOG TU RMAD
BYUNG 'DOD PA'O, ,SPRUL PA'I SKU CHOS KYI MCHOG SBYIN PAR 'DOD PA
NI RIM PA JI LTA BA BZHIN DU RANG DANG GZHAN GYI DON PHUN SUM
TSOGS PA DANG 'BREL PA CHOS KYI SBYIN PA RAB MCHOG DAM PA SBYIN
'DOD GANG BYANG CHUB SEMS DPA' PHAN MDZAD RNAMS KYI

@65B GNAS MCHOG DAM PA 'DI LA BRTEN PAR GYIS, YON TAN RIN PO CHE
SDUD PA TSIGS SU BCAD PA LAS SNYING PO'I LE'U STE NYI SHU RTZA
BDUN PA'I BSHAD PA'O,, ,,YANG BYANG CHUB CHEN PO GANG ZHIG YIN
ZHE NA, DON GANG ZHIG JI SKAD BSTAN PA'I RGYU DANG BCAS PA'I
MTHONG BA'I LAM GYI 'DOD

PA'I YUL BYANG CHUB CHEN PO'I RANG GI NGO BO BSTAN PA'I PHYIR
BSLAB PA ZHES BYA BA LA SOGS PA GSUNGS TE, BSLAB PA GANG JI SNYED
PA SEMS BSKYED PA LA SOGS PA'I RIM PAR 'GRO BA'I DED DPON DU GYUR
PA 'DREN PAS BSLAB PA BRJOD PA JI SNYED PA DE DAG KUN GYI NANG NA
ZAD PA DANG MI SKYE BA NYID DU GYUR PA'I ZAD

PA DANG MI SKYE BA SHES PA'I YE SHES KYI BDAG NYID GANG YIN PA DE
NI BYANG CHUB CHEN PO'I BSLAB PA KHYAD PAR DU 'PHAGS PA YOD PA
DANG LDAN BZHIN RIM PA JI LTA BA BZHIN DU MCHOG DANG GONG NA MED
PAR 'GYUR RO, ,MKHAS PA GANG ZHIG BSLAB KUN PHA ROL 'GRO 'DOD PAS
TE, SANGS RGYAS KYI BSLAB PA

LA SLOB PAR 'DOD PAS JI SKAD BSTAN PA'I LAM GYI RANG BZHIN SHES
RAB PHA ROL PHYIN 'DIR SLOB STE, BSGOM PAR BYA ZHES BYA BA'I BAR
DU'O, ,ZHAR LA BYUNG BA RDZOGS NAS DA NI SKABS NYID KYI MTHONG
BA'I LAM BSTAN PAR BZHED NAS, 'DI NI ZHES BYA BA LA SOGS PA
GSUNGS TE, MI DMIGS

PAS PHYIN CI MA LOG PA NYID DU THOB PAS DGE BA'I CHOS THAMS CAD
'DUS PA'I PHYIR CHOS KYI GTER GYI MCHOG GO, ,'DIS NI RTZE MO'I
MNGON PAR RTOGS PA'I SDUG BSNGAL LA CHOS SHES PA'I BZOD PA YIN
PAR GZUNG NGO, ,SBYIN PA LA SOGS PA 'KHOR GSUM RNAM PAR DAG PA
MCHOG TU GYUR PA

RNAM PA SUM CU RTZA DRUG BSKYED PAS MTHONG BA'I LAM, SNGON MED
PA'I CHOS NYE BAR SKYES PA NI CHOS KYI MDZOD DAM PA'O, ,SANGS
RGYAS NYID 'BYUNG BA RTOGS PA DANG MTHUN PA NYID SKYES PA'I PHYIR
SANGS RGYAS KYI RIGS SU SKYES PA STE RAB TU DGA' BA LA SOGS PAS
BCU YONGS SU RDZOGS PA NI BDE DANG SKYID PA'I

MDZOD DO, ,DE LTA BU NYID NYE BAR GZIGS NAS MYA NGAN LAS 'DAS
PA'I PHYIR 'DAS PA'O, ,SANGS RGYAS NYID DU 'GYUR BA'I RGYU YIN
PA'I PHYIR MA BYON PA'O, ,PHYOGS BCU'I 'JIG RTEN NA DA LTAR NYID
'GRO BA'I DON MDZAD PAS NA 'JIG RTEN MGON PO STE, SANGS RGYAS
BCOM LDAN 'DAS RNAMS SO

@66A *, ,RAB KYI MTHAR THUG PAR 'GRO BA'I RANG BZHIN NYID SA BCU
DANG 'BREL PA RTZE MO'I MNGON PAR RTOGS PA GZUNG BA DANG 'DZIN
PA'I RNAM PAR RTOG PA BZHI NGES PAR SPANGS PA'I PHYIR DE DAG
MTHONG BA'I LAM LAS RIM PA JI LTA BA BZHIN THAMS CAD 'KHRUNGS SO,
,'KHRUNGS PAR

'GYUR RO, ,'KHRUNGS SO, ,DE BZHIN GSHEGS PA THAMS CAD RTOGS PA
BRNYES PAS KYANG STONG PA NYID KYI RANG BZHIN CHOS KYI DBYINGS
MTHONG BA'I LAM ZAD PAR MI 'GYUR RO ZHES BYA BA'I BAR DU'O, ,DE
NYID KYI PHYIR 'DIS PHYIN CI LOG THAMS CAD SPANGS PAS YON TAN
THAMS CAD KYI RGYU YIN

PAR DPE SNGON DU 'GRO BAS BSTAN PA'I PHYIR, SHING DANG ZHES BYA
BA LA SOGS PA GSUNGS TE, DPER NA 'JIG RTEN NA SHING DANG 'BRAS BU
ME TOG NAGS TSAL JI SNYED PA, ,DE DAG THAMS CAD SA LAS SNGON MED
PA YANG DAG PAR 'BYUNG ZHING 'THON TE, GONG NAS GONG DU 'PHEL BA
DANG LDAN

PAS 'BYUNG BA'O, ,'ON KYANG SA'I TSAD JI SKAD BSTAN PA KHUR GYIS
MNAN PAS ZAD PAR 'GYUR BA MED LA, SHING LA SOGS PAS 'PHEL BA YANG
MED DO, ,SKYO BA YANG MED DO, ,NGAL BA YANG MED PA'I PHYIR RO,
,DUB PA YANG MED DE, MI SNANG BAR GYUR PA MED PA'I PHYIR RO,
,RTOG PA DANG

RNAM PAR RTOG PA THAMS CAD MED PA'I PHYIR RNAM PAR MI RTOG PA'O,
,DE BZHIN DU SANGS RGYAS BCOM LDAN 'DAS DANG, RGYAL BA'I SRAS
DANG, NYAN THOS NI DGRA BCOM PA'O, ,RANG RGYAL TE RANG SANGS
RGYAS DANG, LHA RNAMS DANG, 'GRO BA KUN GYI BDE SKYID CHOS RNAMS
JI SNYED PA STE, ZAG PA

DANG BCAS PA DANG, ,ZAG PA MED PA DE DAG KUN SHES RAB KYI PHA ROL
TU PHYIN PA MTHONG BA'I LAM JI SKAD BSTAN PA BYANG CHUB SEMS
DPA'I BSGOMS PA LAS BYUNG NGO, ,DE BZHIN DU RTOG PA DANG RNAM PAR
RTOG PA MED PAS ZAD PA MED CING NGO, ,SHES RAB KYIS YANG DAG PA'I
CHOS NYID MTHONG BA'I LAM

RTOGS PAS CUNG ZAD 'PHEL BA MED DO ZHES BYA BA'I BAR DU'O, ,DE
LTAR MTHONG BA'I LAM BSTAN NAS, ,MI MTHUN PA'I PHYOGS SPANGS PA
LA SOGS PA'I GZHI SNGON DU 'GRO BAS GO SLA BA'I PHYIR GZHI LEGS
PAR RTOGS PA BSGOM PA YIN TE, RE ZHIG YON TAN PHUN SUM TSOGS PA
THAMS CAD KYI

@66B RGYU YIN PAR DPE SNGON DU 'GRO BAS BSTAN PA'I PHYIR, SEMS
CAN ZHES BYA BA LA SOGS PA GSUNGS TE, DPER NA SEMS CAN YON TAN
CHUNG NGU LA SOGS PA DANG LDAN PA NI THA MA'O, ,RDZAS LA SOGS PA
'BRING DANG LDAN PA NI 'BRING NGO, ,BYA BA LA SOGS PA DAM PA DANG
LDAN PA NI MCHOG

YIN PAR 'JIG RTEN LA GRAGS PA RTAG PA NYID LA SOGS PA DE DAG
THAMS CAD BKAG PA'I PHYIR SNGON GYI LAS DGE BA DANG MI DGE BA
RGYU YIN PA'I PHYIR KUN RDZOB TU DE KUN MA RIG LAS BYUNG BA BDE
BAR GSHEGS PAS GSUNGS, DE BZHIN DU 'PHEN PA'I LAS KYI TSOGS PA'I
RKYEN GYIS DUS JI SNYED

KUN DU 'PHANGS PAR 'JUG PA NYE BAR LEN PA'I PHUNG PO LNGA'I
'KHRUL 'KHOR RAB TU 'BYUNG BA NI, MA RIG 'KHRUL 'KHOR DE NI ZAD
MED 'PHEL BA MED, ,SNGON MA BYUNG BA'I SEMS CAN RAB TU 'BYUNG BAR
'GYUR BA NI KUN RDZOB TU YANG 'BYUNG BA MED DO ZHES BYA BAR
DGONGS SO, ,'DI LTAR THEG PA

GSUM GYI YE SHES KYI KHYAD PAR NYID NI YE SHES TSUL LO, ,RIM PA
JI LTA BA BZHIN DU CHUNG DU DANG, 'BRING DANG, CHEN PO'I 'BRAS BU
GONG NAS GONG DU THOB PAR BYED PA'I PHYIR THABS KYI SGO'O, ,RTZA
BA'O, ,DE KUN SHES RAB KYI PHA ROL TU PHYIN PA MCHOG NI BSGOM
PA'I LAM STE, DE SGOM

PAR BYED PA'I BYANG CHUB SEMS DPA' LAS KUN RDZOB TU 'BYUNG NGO,
,DE BZHIN DU 'PHEL BA LAS RKYEN RNAMS TSOGS NAS RAB TU 'BYUNG
NGO, ,JI SRID MI 'KHOR BA'I PHAN TSUN LHAN CIG BYED PA NYID KYIS
YE SHES KYI 'KHRUL 'KHOR TE, SGYU MA LTA BU'I DE KHO NA NYID SHES
RAB KYI PHA ROL TU PHYIN PA GOMS

PAR BYAS PA'I LAM LA ZAD MED 'PHEL BA MED DO, ,RNAM PA GANG ZHIG
MNGON SUM DU BYAS PAS YON TAN JI SKAD BSTAN PA DE THOB PAR BYED
CE NA, BYANG CHUB CES BYA BA LA SOGS PA GSUNGS TE, BYANG CHUB
SEMS DPA' GANG ZHIG RTEN CING 'BREL PAR 'BYUNG BA NYID KYIS SGYU
MA LTA BU NYID YIN PAS

NA SKYE MED ZAD PA MED DE MI ZAD PA'I PHYIR RO, ,SHES RAB KYI PHA
ROL TU PHYIN PA NI THOD RGAL GYI SNYOMS PAR 'JUG PA'I MTSAN NYID
BSGOM PA'I LAM ZAG PA MED PA NYID DU SHES PAS NYI MA SPRIN GYIS
SGRIB PA MED PA'I 'OD ZER 'PHRO BAS MUN PA BSAL BA'I NUS PA RANG
LA YOD PA LTAR, DE BZHIN DU MA

@67A *, ,RIG THIBS PO BCOM NAS RANG BYUNG NI BCOM LDAN 'DAS THOB
PAR 'GYUR TE, DE BZHIN GSHEGS PA ME TOG BKRAM PA ZHES BYA BAR
'GYUR BA BZHIN NO, ,YON TAN RIN PO CHE SDUD PA TSIGS SU BCAD PA
LAS ME TOG BKRAM PA'I LE'U STE NYI SHU RTZA BRGYAD PA'I BSHAD
PA'O,, ,,

BSGOM PA'I LAM 'DIR BRJOD PAR BYA BA YIN LA, DE LA SPANG BAR BYA
BA GZUNG BA DANG 'DZIN PA'I RNAM PAR RTOG PA BZHI LAS SPANG BAR
BYA BA GNYIS BSTAN PAR BYA BAR BZHED NAS, BSAM GTAN ZHES BYA BA
LA SOGS PA GSUNGS TE, BDAG DANG GZHAN GYI DON PHUN SUM TSOGS PAS
DBYE BA DANG,

DE BZHIN DU KUN RDZOB DANG DON DAM PA'I DBYE BA NI BSAM GTAN BZHI
ZHES BYA STE, RNAM PA BZHI LAS SEMS RTZE GCIG PA YIN NO, ,MTHAR
GYIS GNAS PA'I SNYOMS PAR 'JUG PA'I MTSAN NYID KYI BSGOM PA'I LAM
GYI LUGS LAS BZLOG PA LA SOGS PA'I RIM PA DMIGS PA NI GNAS MED

DO; ,GZUNG BA NI RNAM PAR RTOG PA GNYIS SPANGS PAS THOB PA LA
SOGS PA CHE BA'I PHYIR MTHU CHEN LDAN PA'O, ,RTEN PAR BYED PA MA
YIN PA NYID NI GZUNG BAR MNGON PAR ZHEN PA MED PA'I RNAL 'BYOR
PAS GZUNG BA'I RNAM PAR RTOG PA GNYIS SPANGS PA'I PHYIR, GNAS
SKABS DE LA GNAS PA MED PAS

GNAS PAR BYED PA MED DO, ,'ON KYANG RTEN DU 'GYUR TE, TSOGS GNYIS
KYI RGYU YIN PA'I PHYIR 'DI BSGOM PA'I LAM GYI DMIGS PA'I MCHOG
YIN TE, RNAM PA BZHI LA SEMS RTZE GCIG PA MNGON PAR ZHEN PA MED
PAR GYUR PA KHYAD PAR GYI YE SHES DANG SPANGS PA PHUN SUM TSOGS
PA LA SBYOR BA NI DAM PA

STE; NYAN THOS LA SOGS PA'I BYANG CHUB LAS 'PHAGS PAS NA MCHOG
GO, ,THOB PA'I CHED DU BYA BAR GNAS SO ZHES BYA BAR DGONGS SO,
,DE'I RJES LA 'DZIN PA'I RNAM PAR RTOG PA GNYIS SPANGS BAR BYA BA
BSTAN PA'I PHYIR, SHES RAB MCHOG CES BYA BA LA SOGS PA GSUNGS TE,
BSTAN MA THAG

PA'I BSAM GTAN MCHOG LA GNAS PAR GYUR PA'I BYANG CHUB SEMS DPA'
GANG YIN PAS 'DZIN PA'I RNAM PAR RTOG PA GNYIS SPANGS TE, BSGOM
PA'I LAM THOB PA NI SHES RAB MCHOG THOB PA'O, ,GANG GIS GZUGS MED
PA'I SNYOMS PAR 'JUG PA BZHI DANG, GZUGS CAN GYI BSAM

@67B GTAN YIN PA'I PHYIR GZUGS KYI KHAMS KYI BSAM GTAN BZHI DANG,
YANG GI SGRAS 'GOG PA'I SNYOMS PAR 'JUG PA GCIG KYANG NGO, ,DE
DAG THAMS CAD THABS DANG SHES RAB TU LDAN PAR BSGOM PA'I PHYIR
TING NGE 'DZIN DAM PA'O, ,YANG DAG PA DE DAG YANG DANG YANG DU
GOMS PAR BYA

BA'I PHYIR, BSAM GTAN GYI RANG BZHIN 'DI DAG BYANG CHUB DAM PA
MCHOG LA 'JUG STE, DE DANG MTHUN PAR GYUR PA'I PHYIR PHAN PAR
GYUR PA'O, ,DE LTA YIN YANG BYA BA LHAG MA NYID SANGS RGYAS KYI
SA'I SGRIB PA SPANG PA'I 'BAD PA MI BYED PAS NA, ZAG PA ZAD PA'I
PHYIR BYANG CHUB SEMS DPA'

SLOB PA YIN NO, ,RNAM PAR RTOG PA SPANGS PA'I PHYIR DE LTA BU'I
YON TAN PHUN SUM TSOGS PA'I RGYU YIN NO ZHES BSTAN PA'I PHYIR,
'DI NI ZHES BYA BA LA SOGS PA GSUNGS TE, RGYU'I BDAG NYID CHE
BA'I PHYIR NGO MTSAR RO, ,'BRAS BU CHE BA'I PHYIR RMAD BYUNG NGO,
,'DI LTA STE, DE LA

SPYOD PAS YON TAN PHUN SUM TSOGS PA THAMS CAD KYI GZHIR GYUR PA'I
PHYIR YON TAN LA SOGS PA NI BYANG CHUB SEMS DPA'O, ,'DI LTAR JI
SKAD BSTAN PA'I BSAM GTAN BZHI THOB NAS TING NGE 'DZIN BSGOM PA'I
LAM LA GNAS PA STE, DMIGS KYANG MNGON PAR ZHEN PA'I RGYU'I MTSAN
MA NYID MED DO, ,

BSGOM PA'I LAM DE LA GNAS KYANG SGRIB PA LHAG MA SBYANG BA'I
PHYIR GAL TE RANG GI LUS BDAG NYID ZHIG PAR GYUR KYANG DE RNAM PA
THAMS CAD DU STON PAR 'GYUR BA GZUGS MED PA'I KHAMS SU SKYE BA
SPANGS NAS 'DOD PA YIN PA'I PHYIR 'DOD PA DANG GZUGS KYI KHAMS
GANG YANG RUNG BAR 'DOD PAR SNYING RJE'I DBANG

GIS JI LTAR 'DOD PA BZHIN RGYAL RIGS LA SOGS PAR SKYE'O, ,BSGOM
PA'I LAM GYI RJES LA BAR CHAD MED PA'I TING NGE 'DZIN GYI DON DPE
SNGON DU 'GRO BAS BSTAN PA'I PHYIR, DPER NA ZHES BYA BA LA SOGS
PA GSUNGS TE, DPER NA 'DZAM BU GLING MI ZHIG SNGON CHAD LHA YUL
DE NAM YANG LHA'I YUL

GZHAN 'PHUL DBANG BYED LA SOGS PA DANG, BYANG GI SGRA MI SNYAN DU
MA PHYIN PA NI MA THOB PA'O, ,PHYIS RDZU 'PHRUL LA SOGS PAS SONG
STE, RJES SU THOB NAS DE LA YONGS SU GZUNG BA DANG LDAN PA'I YUL
DE RNAMS MTHONG NAS SEMS CAN GYI DON BYED PA'I RTEN YIN PA'I
PHYIR PHYIR 'DIR 'ONGS PAR GYUR NA

@68A *, ,CHAGS PAR MI BYED LTAR TE, SNGA NA MED PA'I BDE BA'I
RGYU LA'O, ,DE BZHIN DU BYANG CHUB SEMS DPA' BSGOM PA'I LAM THOB
PA'I YON TAN GYI GZHI DE NYID KHYAD PAR DU 'PHAGS PA'I PHYIR
MCHOG GO, ,BSAM GTAN DMIGS PA MED PA DANG, DGE BA'I CHOS RNAMS

DRAN YANG RKYEN GYI DBANG GIS GNAS TE BAR CHAD MED PA'I TING NGE
'DZIN ZHI BAR BYED PA LA RNAL 'BYOR BRTZON TE, PHYIR YANG 'DOD
PA'I KHAMS SU GZUGS MED PA SPANGS TE, 'DIR 'DOD PA'I SGRA NI 'DIR
BRJOD PAR 'DOD PA GZUNG STE, KHAMS GAR 'DOD PAR SNYING RJE BA
SEMS CAN GYI DON BYED PAR

GNAS PAR 'GYUR RO, ,DE DAG GI NYES PAS KYANG RJES SU GOS PA MED
PA'I PHYIR CHU'I PADMA BZHIN DU DE LTA BU LA GNAS PA NYID KYIS
BYIS PA'I CHOS SBYIN PA LA SOGS PA DMIGS PA'I CHOS MI GNAS SO,
,'DIR YANG GNAS PAR RTOGS PAR DKA' BA'I PHYIR BYANG CHUB SEMS
DPA'I THABS LA MKHAS

PA MA GTOGS PA RTZOD PA GZHAN DANG GZHAN RGYUD PAS RAB TU RGYAS
PA'I LOG PAR BSGRUB PA BSAL BAR BYA STE, DE LA RE ZHIG GAL TE
RTEN MED NA DMIGS PA LA SOGS PA JI LTAR ZHE NA, BDAG NYID CES BYA
BA LA SOGS PA GSUNGS TE, CHOS BSTAN PA LA SOGS PAS SEMS CAN YONGS
SU SMIN

PAR BYA BA DANG, RANG GI SEMS YONGS SU SBYANGS PAS NI SANGS RGYAS
KYI ZHING SBYANGS PA DANG, MI MTHUN PA'I PHYOGS SPANGS PAS SBYIN
PA LA SOGS PA'I PHA ROL TU PHYIN PA YONGS SU RDZOGS PA'I DGONGS
PA LAS GZHAN LAS BDAG NYID CHEN PO BYANG CHUB SEMS DPA' BRTEN PAR
MI BYED DO, ,DE LTA MOD

KYI DON DE'I PHYIR DMIGS PA DANG LDAN PA LA SOGS PA'I KHAMS SU
MOS TE, GZUGS MED PA'I KHAMS TE, YANG SNOD GDAGS PA BSTAN PA CHEN
PO'I MDO'I RJES SU 'BRANGS TE, NANGS KYI GONG NA NAM MKHA' MTHA'
YAS SKYE MCHED LA SOGS PAR 'DU SHES PA BZHI'I RANG BZHIN DU RGYAL
BA'I SRAS RNAMS

SKYE BA DON DU GNYER BAR MI BYED DE, GANG GI PHYIR NA ZHI GNAS
SHAS CHE BA'I PHYIR DANG 'DU SHES THAMS CAD 'GOG PAS YON TAN PHUL
DU BYUNG BA 'BYUNG BA'I BYANG CHUB DANG, PHA ROL TU PHYIN PA
RNAMS NYAMS PAR 'GYUR BA'I PHYIR RO, ,CI NAS DE'I NYES PAR 'GYUR
BA RJES SU GOS PA'I CHAGS PA

@68B MED DO, ,CI'I PHYIR DER GNAS PAR 'GYUR ZHE NA, DPE SNGON DU
'GRO BAS LAN BSTAN PA'I PHYIR, DPER NA ZHES BYA BA LA SOGS PA
GSUNGS TE, DPER NA MI ZHIG GIS RIN PO CHE'I RANG BZHIN GYI GTER
RNAMS RNYED GYUR NAS, DE LA 'DOD PA'I BLO NI BSKYED PAR MA BYAS
TE, ,RANG

LA DGOS PA MED LA, GZHAN GYIS MI SHES PA'I PHYIR GCIG PUS YANG
GTER TE YANG DUS GZHAN ZHIG NA DE DAG YONGS BLANGS SHING, BLANGS
NAS KHYIM DU SONG NAS CHAGS PA MED PAR RANG GI GNYEN RNAMS LA
DGOD DO, ,DE LTAR DE BZHIN DU GZHAN GYI DON DU ZHUGS PA'I PHYIR,
THABS LA

MKHAS PA'I STOBS KYIS JI SKAD BSTAN PA'I BSAM GTAN BZHI PO NYID
LA SNYOMS PAR 'JUG PA DANG MTHUN PA'I PHYIR ZHI BA RNAM PAR GROL
BA THOB PAS, BYANG CHUB SEMS DPA' MKHAS PA DGA' BA DANG, BDE BA
SBYIN ZHING DE LA CHAGS PA MED PAR GYUR PAS BDAG DANG GZHAN GYI
DON GYI MTSAN

NYID BSAM GTAN BDE LDAN TE, KUN RDZOB DANG DON DAM PA'I DBYE PAS
RIM PA JI LTA BA BZHIN DU BSAM GTAN DANG SNYOMS PAR 'JUG PA THOB
NAS CHAGS PA MED PAR BTANG STE, SNYING RJE CHEN PO'I DBANG GIS
'GRO LA SNYING BRTZER LDAN PAS PHYIR YANG JI SKAD BSTAN PA'I 'DOD
PA'I KHAMS SU BDAG NYID

LA KUN DU BTAGS NAS 'JUG KYANG DE LA CHAGS PA NI MED DO ZHES BYA
BAR DGONGS SO, ,DE LTAR YIN NA'O NA NI MNYAM PAR MA BZHAG PA'I SA
LA ZHUGS PA'I PHYIR JI LTAR G-YENG BAR MI 'GYUR ZHE NA, LAN DU
GAL TE ZHES BYA BA LA SOGS PA GSUNGS TE, BYANG CHUB SEMS DPA'
'DOD PA'I KHAMS NA

GNAS KYANG SEMS RTZE GCIG PA STONG PA NYID KYI TING NGE 'DZIN GYI
BSAM GTAN TZAM YID LA BYED PAS GNAS TE, DGRA BCOM RANG RGYAL THEG
PAR 'DOD PA'I BLO BSKYED NA STE, SEMS CAN LA LTOS PA MED PAR DES
MNGON PAR 'DOD PA'I DON LA DMIGS PA SPANGS PA NI, MNYAM PAR MA
BZHAG PAR GYUR

PA NI DMIGS PA NYES PA YIN PA'I PHYIR SEMS RGOD PA'O, ,THEG PA
CHEN PO LAS SEMS PHYI ROL DU GYUR PAS NA SEMS G-YENGS GYUR PA'O,
,DE LTA BU NI SANGS RGYAS YON TAN YONGS NYAMS TE, DPER NA MNYAN
PA GRU ZHIG BZHIN TE, CHUR GRU BYING BA'O, ,DGONGS PA YIN GYI
MNYAM PAR GZHAG

@69A *, ,PA TZAM 'BA' ZHIG GIS SKYE BA MA YIN PA MNYAM PAR GZHAG
PA THABS DANG SHES RAB KYI STOBS YIN NO ZHES BYA BAR DGONGS SO,
,ZER, MNYAM PAR GZHAG PA'I KHAMS SU SKYE BA'AM 'BA' ZHIG MA YIN
TE 'O NA CI ZHE NA MNYAM PAR GZHAG PA THABS DANG SHES RAB KYI
STOBS YIN NO

ZHES BYA BAR DGONGS SO, ,DE NYID BSTAN PA'I PHYIR GZHAN YANG ZHES
BYA BA LA SOGS PA GSUNGS TE, GZHAN YANG SGYU MA LTA BU'I CHOS KYI
TSUL GYI SEMS CAN RJES SU 'DZIN PA LA DGONGS PAS GZUGS LA SOGS PA
'DOD PA'I YON TAN LNGA LA MNGON PAR BRTZON GYUR KYANG, DGRA BCOM
RANG RGYAL THEG PA LA

'DOD PA'I SEMS DANG BRAL TE, STONG PA TZAM NYID DANG, SNYING
RJE'I SNYING PO CAN GYI BYANG CHUB KYI SEMS DE NYID DANG, MNGON
PAR 'DOD PA'I DON LAS RTAG TU NYAMS PA MED PA 'DI MNYAM GZHAG YIN
PAR SHES PAR BYA'O, ,DPA' BO NI MI MTHUN PA'I PHYOGS LAS RGYAL
BAR GYUR PA'I BYANG CHUB

SEMS DPA'O, ,DE LTAR ZHAR LA BYUNG BA'I RTZOD PA DANG GZHAN DANG
GZHAN RGYUD PA'I LOG PAR RTOGS PA BAS LA TE, RTZE MO'I MNGON PAR
RTOGS PA BSTAN PA YIN NO, ,DE SKAD DU YANG, DE YI RTAGS DANG RNAM
'PHEL DANG, ,BRTAN DANG SEMS KUN GNAS PA DANG, ,MTHONG ZHES BYA
DANG

BSGOM PA ZHES, ,BYA BA'I LAM NI SO SO LA, ,RNAM PAR RTOG PA RNAM
BZHI YI, ,GNYEN PO RNAM PA BZHI DAG DANG, ,BAR CHAD MED PA'I TING
NGE 'DZIN, ,LOG PAR SGRUB DANG BCAS PA NI, ,RTZE MO'I MNGON RTOGS
ZHES GSUNGS PA YIN NO, ,RTZE MO'I MNGON PAR RTOGS PA SO SO DANG
BSDUS

PA'I DON RTOGS PA THOB PA RIM PAR BYA STE, BRTAN PAR BYA BA'I
PHYIR BSGOM PA NI MTHAR GYIS PA'I MNGON PAR RTOGS PA YIN NO ZHES
BSTAN PA'I PHYIR, SEMS CAN ZHES BYA BA LA SOGS PA GSUNGS TE, SEMS
CAN GZHAN TE, MI DGE BA LA SOGS PA'I BAG CHAGS KYIS GANG ZHING
'BO BAS NA GANG

ZAG GO, ,GZHAN PHYIR TE NYES PA MA LUS PA BSAL BA'I RGYUS SEMS
DPA' RNAM PAR DAG PA YOD PA STE, SBYIN PA LA SOGS PA PHA ROL TU
PHYIN PA DRUG DANG, SANGS RGYAS LA SOGS PA RJES SU DRAN PA DRUG
DANG, CHOS THAMS CAD RANG BZHIN MED PA'I NGO BO NYID LA BRTZON
'GRUS PHA ROL PHYIN LA

@69B MNGON BRTZON PA STE, CHOS RNAM PA BCU GSUM PO DE DAG BSGOM
PA NI RNAM PAR SPYOD PA'O, ,DE BZHIN DU JI SKAD BSTAN PA'I MNGON
PAR RTOGS PA LA SOGS PA'I DON NI DPER NA LAS NGAN PA BYED NUS PAS
CHU CHUN BRAN MO RANG DBANG MED PAR RJE BOS BSNGAMS PAS RJE BO'I
DBANG NGO, ,DE BZHIN DU

SEMS CAN THAMS CAD KYI DBANG DU GYUR PA'I DPA' RNAMS TE, BYANG
CHUB SEMS DPA'O, ,SEMS CAN KUN GYIS BKOL ZHING DBANG DU 'GRO'O,
,ZHES BYA BAS NI MTHAR GYIS PA'I MNGON PAR RTOGS PA BSTAN TE, DE
SKAD DU YANG MTHAR GYIS PA RNAM GSUM RNAM BCU ZHES GSUNGS PA YIN
NO, ,

RNAM PAR BSGOM PA MTHAR GYIS PA'I MNGON PAR RTOGS PA SHIN TU GOMS
PAR BYAS PAS DE NYID SKAD CIG MA GCIG LA RTOGS PA 'DI NI SKAD CIG
MA GCIG LA MNGON PAR RDZOGS PAR BYANG CHUB PA YIN NO, ,ZHES DPE
SNGON DU 'GRO BAS BSTAN PA'I PHYIR, SPYO BA ZHES BYA BA LA SOGS
PA GSUNGS TE,

DPER NA RJE BO DES NYES PA'I TSIG GIS SPYOS SAM STE, YID DU MI
'ONG BA BRJOD PA'O, ,TSIG NGAN PA DANG DBYIG PA LA SOGS PAS BRDEG
PA BYED KYANG RUNG, 'ON KYANG SHIN TU SKRAG PA'I YID KYIS 'JIGS
BCAS ZIL GYIS NON PAS GNAS PA STE, RJE BO 'DIS BDAG BZLOG TSIG
SMRAS NA, SLAR

YANG BSAD PAR GYUR DU 'ONG SNYAM SEMS NAS ZHES BYA BA'I TSIG GI
LHAG MA'O, ,DE BZHIN DU BYANG CHUB SEMS DPA' BYANG CHUB CHED DU
CHUB MCHOG ZHUGS PAS RNAM PAR SMIN PA MA YIN ZAG PA MED PA'I CHOS
THAMS CAD SKAD CIG MA GCIG LA MTSAN NYID SKAD CIG MA GCIG GIS
MNGON PAR BYANG CHUB LA

SOGS PA RNAM PA BZHIS KUN GZHI RNAM PAR SHES PA LA CHOS THAMS CAD
KYI BAG CHAGS RTEN NAS, GANG GI TSE SBYIN PA LA SOGS PA'I CHOS
CIG GIS GZHAN ZAG PA MED PAR DMIGS PA NI GZHAN DAG DANG RGYU DANG
'BRAS BUR GYUR PA TSOGS PA GCIG LA RAG LAS PA'I PHYIR RO, ,PHUL
DU GYUR PA

KHYAD PAR CAN GYI RGYUS SKAD CIG MA GCIG LA RTOGS SO, ,DE BZHIN
DU 'GRO BA KUN LA STE BAG CHAGS MA LUS PA SPANGS PAS DPER NA BRAN
GYUR BZHIN DU DE DAG MGU BAS GNAS PAR BYA STE, SEMS CAN MGU BAR
BYA BA GANG YIN PA 'DI LAS BYANG CHUB MCHOG THOB CING, YON TAN
SOGS

@70A *, ,PA'I RGYUR GYUR PA RDZOGS PAR 'GYUR RO, ,DPER NA RTZVA
DANG SHING LAS ME BYUNG BAS RTZVA DANG SHING DE NYID BSREGS PA
LTAR, DE BZHIN DU SEMS LAS BYUNG BA'I CHOS SEMS CAN MGU NA NYAMS
PAR 'GYUR RO ZHES BYA BAR DGONGS SO, ,'DIS NI SKAD CIG MA GCIG LA

MNGON PAR RDZOGS PAR BYANG CHUB PA BSTAN TO, ,DE SKAD DU YANG
SKAD CIG MA GCIG GIS MNGON RDZOGS BYANG CHUB PA, MTSAN NYID KYIS
NI RNAM PA BZHI ZHES BYA BA GSUNGS PA YIN NO, ,SKAD CIG MA GCIG
LA MNGON PAR BYANG CHUB PA SHIN TU BSGOMS PAS SKAD CIG MA GNYIS
PA LA CHOS KYI SKUR MNGON

PAR BYANG CHUB PA YIN NO ZHES BSTAN PA'I PHYIR, BU GCIG CES BYA
BA LA SOGS PA GSUNGS TE, DPER NA BU GCIG PA LA MA YANG DAG PAR
G-YO LA SOGS PA SPANGS PA'I PHYIR BSAM PA THAG PAS SKYO BA MED
PAR GNAS NAS RIM GRO BYED PA LTAR, DE BZHIN DU NGO BO NYID KYI
SKU LA SOGS PA BZHI PHRIN LAS DANG

BCAS PA THOB NAS, DMIGS PA MED PA'I THUGS RJE CHEN PO MNGON DU
GYUR PAS BDAG GI BDE BA BTANG NAS SEMS CAN DE DAG GI PHAN 'DOGS
PA'I SEMS KYIS TE, BZHED PA'I THUGS MI MNGA' BAR SEMS CAN GYI DON
LA NYIN MTSAN MNGON PAR BRTZON PAS BCOM LDAN 'DAS DE BZHIN GSHEGS
PA YANG

DAG PAR BZHUGS SO, ,'DIS NI CHOS KYI SKU MNGON PAR BYANG CHUB
STON TO, ,DE SKAD DU YANG, NGO BO NYID LONGS RDZOGS BCAS DANG,
,DE BZHIN GZHAN NI SPRUL PA DANG, ,CHOS SKU MDZAD DANG BCAS PA
STE, ,RNAM PA BZHIR NI YANG DAG BRJOD, ,CES GSUNGS PA YIN NO, ,DE
DAG GIS NI

MNGON PAR RTOGS PA BRGYAD NYID YONGS SU RDZOGS PAR BYIS PA'I SKYE
BOS RTOGS PAR BYA BA'I PHYIR DON BSDUS NAS BSTAN TE, DE YANG RGYA
CHER NI 'PHAGS PA BRGYAD STONG PA'I BSHAD SBYAR LAS GZUNG NGO,
,DE DAG NI BSLAB PAR 'DOD PAS BYE BRAG GI DON RAB TU SBYAR MOD
KYI, RNAM PA THAMS CAD SBYAR BAR MI

NUS PA'I PHYIR SKABS GZHAN DU NI BSDUS NAS BRJOD PAS GCIG TU
BSDUS PA'AM RGYAS PA'I PHYOGS CUNG ZAD KYANG MA YIN NO, ,DES
BRJOD PAR 'DOD PA MI GNAS PA LA BRJOD PAR 'DOD PA'I TSIG TU
DRANGS PA 'BA' ZHIG TU ZAD DE, DE'I GZHUNG NYE BAR BKOD PA LA SUN
'BYUNG BA MA BYAS SO, ,YON

@70B TAN RIN PO CHE SDUD PA TSIGS SU BCAD PA LAS RJES SU RIG PA'I
LE'U STE NYI SHU RTZA DGU PA'I BSHAD PA'O,, ,,JI SKAD BSHAD PA'I
MNGON PAR RTOGS PA BRGYAD KYI RANG BZHIN GYI YUM THOS PA LA SOGS
PA'I SHES PA BSKYED NAS THOB PA'I CHED DU DGE BA'I BSHES GNYEN
MNYES PAR BYAS NA

CI 'DRA BA ZHIG BSGRUB PAR BYA BA DE BSTAN PA'I PHYIR, BYANG CHUB
CES BYA BA LA SOGS PA GSUNGS TE, BYANG CHUB SEMS DPA' GANG ZHIG
YUN RING POR 'KHOR BAR 'KHOR 'DOD CING, DE BZHIN DU RTEN DANG,
BRTEN PA'I DBYE BAS SEMS CAN GYI DON DANG SANGS RGYAS KYI ZHING
SBYONG ZHING SANGS RGYAS KYI

RJES SU GNANG BA LA SBYOR BAR BRTZON PA'I RNAL 'BYOR PA YUN THUNG
DUS YUM MA THOB KYANG CHOS RNAMS SGYU MA LTA BUR BSGOMS PA'I
STOBS KYIS SKYO BA'I BLO NI RDUL TZAM SKYE BAR MI 'GYUR NA, DE NI
SHES RAB KYI PHA ROL TU PHYIN PA THOB PAS SEMS CAN LA DMIGS NAS
DON BYED PA LA SOGS PA BRTZON 'GRUS RNAM

PA GSUM GYI PHA ROL TU PHYIN PA DANG LDAN TE, GNYID DANG RMUGS PA
MED PAS G-YEL BA MED PAR 'GYUR RO, ,SKYO BA'I BLO BSKYED PA LA
NYES PA CI ZHIG YOD PA BSTAN PA'I PHYIR, GAL TE ZHES BYA BA LA
SOGS PA GSUNGS TE, GAL TE BSKAL PA BYE BAR SANGS RGYAS BDAG GIS
THOB PAR BYA SNYAM NA,

BYANG CHUB SEMS DPA' MI MKHAS PA DE'I TSE DE BZHIN GSHEGS PA'I
BYANG CHUB RING BAR 'DU SHES BSKYED PAS SDUG BSNGAL DU 'DU SHES
PAS YUN RING POR SDUG BSNGAL BAR 'GYUR RO, ,CHOS LA DMIGS PAR
MNGON PAR ZHEN PA THOB PA NYID KYI PHYIR DE BAS NA BRTZON 'GRUS
KYI PHA ROL TU PHYIN PA NYAMS PA'I

PHYIR LE LO'I CHOS KYI RANG BZHIN DU 'GYUR RO, ,'O NA JI LTAR
SKYO BA'I BLO BSKYED PAR MI BYA ZHE NA, BYANG CHUB MCHOG TU ZHES
BYA BA LA SOGS PA GSUNGS TE, DANG POR BYANG CHUB MCHOG TU SEMS
BSKYED PA NAS, BLA NA MED PA'I BYANG CHUB DE BZHIN GSHEGS PA THOB
KYI BAR GYI DUS THAMS CAD LA GANG

GI TSE NYIN MTSAN GCIG TZAM DU NI YID LA SEMS PAR BYED DE CHOS
RNAMS SGYU MA LTA BUR BSGOM PA SNGON DU 'GRO BAS KUN RDZOB TZAM
LA SHIN TU GNAS PA DE'I TSE THABS KYIS SKYO BA'I 'DU SHES BSAL
BAS MKHAS PA GSAL BAS BRTZON 'GRUS BRTZAMS PAR RIG PAR BYA'O,
,YANG DAG PAR ZHUGS PA NYID LA BDUD

@71A *, ,GNOD PA BYED PAR 'GYUR BA BSTAN PA'I PHYIR, GAL TE ZHES
BYA BA LA SOGS PA GSUNGS TE, GAL TE 'GA' ZHIG 'DI SKAD SMRA STE,
RI'I RGYAL PO RI RAB GANG GIS BSHIG PA DE NYID KYIS BYANG CHUB
MCHOG THOB 'GYUR ZHES SMRA BA LAS, DE THOS NAS BYA BAR MI NUS

PA LA SOGS PAS SKYO BA'I BLO SKYED PAR BYED CING, 'DI SNYAM DU RI
RAB DPAG TSAD BRGYAD KHRI'I TSAD KYANG SEMS PA NI TSAD SHES PA'O,
,DE'I TSE BYANG CHUB SEMS DPA' LE LOR GYUR PA YIN TE, DE BAS NA
BYANG CHUB THOB PAR MI 'GYUR, ZHES BYA BAR DGONGS SO, ,'O NA DES
BLO JI LTA BU BSKYED

PAR BYA ZHE NA, JI STE ZHES BYA BA LA SOGS PA GSUNGS TE, JI STE
DE'I YANG BLO SKYES PA 'DI PHYIN CI LOG GI BAG CHAGS KYIS KUN DU
BSKYED PA'I PHYIR YANG DAG PA'I YE SHES SKYES PAS RDUL TZAM RI
RAB YIN PAS SKAD CIG TZAM LA THAL BAR BRLAG SEMS BSKYED NAS,
BYANG CHUB SEMS DPA'

MKHAS PA BRTZON 'GRUS BRTZAMS PA STE, RING PO MI THOGS 'DREN PA'I
BYANG CHUB MCHOG THOB PAR 'GYUR TE, 'DREN PA NI BCOM LDAN 'DAS
DANG 'BREL PAR SHES PAR BYA'O ZHES BYA BA'I BAR DU'O, ,MI MTHUN
PA'I PHYOGS SPANGS PA'I BRTZON 'GRUS DNGOS POR DMIGS NA SKYON YIN
NO ZHES

BSTAN PA'I PHYIR, 'GRO BA ZHES BYA BA LA SOGS PA GSUNGS TE, RDZU
'PHRUL DANG KUN BRJOD PAS NI 'GRO BA YONGS SU SMIN PAR BYAS NAS
RJES SU BSTAN PA'I CHO 'PHRUL GYIS BDAG GI DON BYA SNYAM PA'I
BSAM PA LA SOGS PAS GAL TE LUS DANG NGAG DANG YID KYIS PHA ROL
GNON PA'I BSAM

PA DANG BCAS PAS BRTZON PAR BYED NA, DE'I TSE NYON MONGS PA SHAS
CHE BAS LE LO THOB PAR 'GYUR TE, GZHAN DU 'DU SHES PA DANG MED NA
MI 'BYUNG BA BDAG TU 'DU SHES PA GNAS PAS DE'I PHYIR 'DOD CHAGS
LA SOGS PA'I NYON MONGS PA 'BYUNG BAS, RGYAL BA'I SRAS BDAG MED
PA SGYU MA LTA

BUR BSGOM PA LA RING BAR 'GYUR TE, DNGOS PO'I MTSAN NYID DANG,
DNGOS PO MED PA'I MTSAN NYID SA DANG NAM MKHA' BZHIN TE, BRTZON
'GRUS DANG LDAN PA LA NI MA YIN NO, ,YANG JI LTAR BRTZON 'GRUS
DANG LDAN PA BSTAN PA'I PHYIR, GANG TSE ZHES BYA BA LA SOGS PA
GSUNGS TE, GANG

@71B GI TSE SGYU MA LTA BU NYID KYI PHYIR LUS SU MA YIN, SEMS SU
YANG MA YIN TE, DE DAG NYE BAR MTSON PA YIN PAS NGAG KYANG MA YIN
TE, DNGOS POR DMIGS PA SPANGS PA'I PHYIR SEMS CAN DU 'DU SHES MED
DO, ,DES 'DI LTAR 'DU SHES RNAM PAR BZLOG NAS GANG GI TSE GNAS PA
NA DNGOS

PO DANG DNGOS PO MED PA YID LA BYED PA DANG BRAL BA'I PHYIR,
GNYIS SU MED CHOS SPYOD PA DANG, ,DE'I TSE 'DI NI 'DOD PA'I NYES
PA THAMS CAD ZHI BAR GNAS PAS NA ZHI BA'O, ,MI GNAS PA'I MYA NGAN
LAS 'DAS PA NYID KYIS NA MI NYAMS PA'O, ,BYANG CHUB MCHOG RGYAL
BA'I SRAS RNAMS

'DOD PAS BRTZON 'GRUS PHA ROL PHYIN CES PHAN PA MDZAD PAS GSUNGS,
PHAN PA MDZAD PA NI 'JIG RTEN MGON PO'O, ,JI LTAR DGE BA'I BSHES
GNYEN TSOL BA LA SOGS PA LA ZHUGS PAS GOMS PAR BYAS PA STE, GZHAN
DU YANG DAG PAR 'DOD PA'I DON GRUB PAR MI 'GYUR TE, GZHAN

'DOD PA BYED PA LA BRTAGS TE BZOD PA'I CHOS LA SPYOD PA NI BZOD
PA YIN NO ZHES BSTAN PA'I PHYIR, GAL TE ZHES BYA BA LA SOGS PA
GSUNGS TE, KHRO BAS BSKYED PA'I GZHAN LAS TSOGS PA MI 'BYUNG BAR
NGAN BRJOD TSIG RTZUB THOS GYUR NA, BZOD PA GOMS PAR BYAS PA NI
BSOD NAMS BSAGS

PA'I RGYU YIN PA'I PHYIR DGE BA'I BSHES GNYEN NYID DU DES SHES
PAR BYAS NAS DGA' BA SKYED PAR BYED CING BZHIN 'DZUM PA'I PHYIR
GANG ZHIG BZHIN MDZES PA NI BYANG CHUB SEMS DPA' MKHAS PAS SU
SMRA, RJES THOGS SU SUS THOS, GANG GIS DE BSKYED, GANG ZHIG DANG
NI 'BREL GANG GI PHYIR

DMIGS PA ZHES SPYOD CING, 'ON KYANG SGYU MA LTA BU YIN PA'I PHYIR
CHOS 'DI RNAMS 'GA' YANG SMRA BAR 'GYUR BA MED DO ZHES BYA BA LA
SOGS PAS SO SOR RTOG PAR BYED DO, ,DE BAS NA BZOD PA'I CHOS LA
BRTAGS NAS PHA ROL GNON PAR BYED PA LA SPYOD PA'I RANG BZHIN
GNYIS POS NI PHA ROL PHYIN MCHOG

LDAN PA DE NI MDZANGS PA YIN NO ZHES BYA BA NI TSIGS SU BCAD PA'I
DON YIN NO, ,BZOD PA LA YON TAN CI YOD CE NA, BYANG CHUB CES BYA
BA LA SOGS PA GSUNGS TE, BYANG CHUB SEMS DPA' GANG ZHIG BSTAN MA
THAG PA'I BZOD PA GNYIS LA GOMS PAR BYAS PA'I PHYIR BZOD PA'I RIM
PA JI LTA BA

@72A *, ,BZHIN SNYING RJE DANG SHES RAB TU LDAN PA NI YON TAN TE,
LEGS CHOS LDAN NO, ,NYE BAR RTAG PA BZUNG NA STONG GSUM GYI STONG
CHEN PO'I 'JIG RTEN GYI KHAMS RIN PO CHES BKANG STE, YANG DAG PAR
RDZOGS PA'I SANGS RGYAS 'JIG RTEN MKHYEN PA DANG, NYAN THOS RNAMS

DANG RANG SANGS RGYAS RNAMS LA PHUL BA DE LTA BUS SNGA MA'I BYANG
CHUB SEMS DPA'I BSOD NAMS LA LTOS NAS PHYI MAS RGYU DANG PHRA
BA'I CHAR YANG MI PHOD DO, ,DE NI BSOD NAMS KYI RGYU YIN PA'I
PHYIR SBYIN PA'I RGYUN GYIS DER MI 'GYUR RO, ,GANG GIS NA DE LTA
BU NYID YIN ZHE NA, BZOD LA ZHES BYA BA

LA SOGS PA GSUNGS TE, BZOD PA RNAM PA GNYIS BSGRUBS NAS GNAS PA
DES MDZES PA'I BDAG NYID KYI NGO BO YONGS SU BZUNG BA'I PHYIR
BDAG GI LUS NI YONGS SU DAG 'GYUR TE, MTSAN SUM CU RTZA GNYIS
KYIS LUS RNAM PAR BRGYAN PA'I PHYIR SUM CU RTZA GNYIS MTSAN DANG
MTHU STOBS SO, ,DPE

BYAD BZANG PO BRGYAD CU DANG LDAN PA'I PHYIR PHA MTHA' YAS SO,
,MTHONG NA NGOMS MI SHES PA'I SKU MNGA' BA NYID KYIS NI LAS DANG
'BRAS BU YID CHES PA'I CHOS RAB LA RAB TU BZHAG NAS STONG PA
SGROGS PAR BYED DO, ,'DI NI BZOD LDAN DE LA GANG DAG 'GRO BA
THAMS CAD GNOD PA MI BYED PAS DGRA MED PA NYID

DE; YID DU 'ONG BAR GYUR PA NI MKHAS PA'O, ,BZOD PA'I PHA ROL TU
PHYIN PA JI LTA BAR 'BRAS BU DE DAG SBYIN PA'I PHA ROL TU PHYIN
PA LA MI SRID DO, ,DE BAS NA SNGAR BSTAN PA'I TSIGS SU BCAD PA'I
DON PHYOGS 'DIR GNAS SO ZHES BYA BAR DGONGS SO, ,DA NI SDUG
BSNGAL LA JI MI SNYAM PA'I BZOD PA

DANG; CHOS LA SO SOR RTOG PA'I BZOD PA DANG BCAS PA BSTAN PA'I
PHYIR, GAL TE ZHES BYA BA LA SOGS PA GSUNGS TE, GAL TE SEMS CAN
LA LAS TE LHA SBYIN LA SOGS PA'I SKYE BOS TZANDAN PHUR MA BLANGS
NAS, BLA MA LA RAB TU GUS PAS BYANG CHUB SEMS DPA' LA NI SKUR
BYED LA,

GNYIS PA 'GA' ZHIG GIS YANG ME MDAG GI PHUNG PO MGO LA 'THOR BYED
NA, DE GNYI GA LA YANG CHOS LA BDAG MED PA BSGOMS PA'I STOBS KYIS
DES MNYAM PA'I YID NI BYANG CHUB MCHOG GI RGYU MTSAN DU BSKYED
PAR BYA'O, ,DE LTA NA JI SKAD BSTAN PA'I BZOD PA BSGOM PA YIN NO,
,DE YANG 'BRAS BU

@72B BYANG CHUB CHEN POR YONGS SU SNGO BAR BYED PA BSTAN PA'I
PHYIR, BYANG CHUB CES BYA BA LA SOGS PA GSUNGS TE, BZOD PA'I RIM
PA SNGAR BSTAN MA THAG PA DANG LDAN PA NI BYANG CHUB SEMS DPA'
MKHAS PA GSAL BA'O, ,BZOD PA DANG BCAS PAR GYUR PAS SEMS BSKYED
DE, 'GRO BA'I DON DU

BYANG CHUB MCHOG TU YONGS SU BSNGOS NA, DE'I TSE DPA' BO 'JIG
RTEN KUN LA BZOD PAS DGRA BCOM PA DANG, RANG RGYAL DANG, BYANG
CHUB SEMS DPA' DANG, SEMS CAN KHAMS KYI BZOD PA JI SNYED PA THAMS
CAD YANG DAG PAR ZIL GYIS GNON TO, ,GANG GI PHYIR 'GRO BA LA

SOGS PA THAMS CAD KYIS BZOD PA BYAS PA JI SKAD BSTAN PA GZHAN DAG
GIS YONGS SU BSNGOS PAS KHYAD PAR DU 'PHAGS PA'I PHYIR ZIL GYIS
GNON PAR MI NUS PAS MI MTHUN PA'I PHYOGS LAS NGES PAR RGYAL ZHES
BYA BA'I BAR DU'O, ,GZHAN GYIS GNOD PA BYAS PA LA SOGS PA LA
DMIGS

PA CAN GYIS YANG DE LA BZOD PAR BYA BA BSTAN PA'I PHYIR BZOD BYED
CES BYA BA LA SOGS PA GSUNGS TE, SEMS DMYAL DUD 'GRO GSHIN RJE'I
'JIG RTEN SDUG BSNGAL MANG, ,'DOD PA'I YON TAN RGYU YIS DBANG MED
GNOD MYONG NA, ,BYANG CHUB CHED DU CI PHYIR DA LTAR BDAG DE LTA
BU GRUB PA DGE BA'I

BSHES GNYEN LAS CHOS THOS PAS JI LTAR DA BZOD MI BYA'O SNYAM
DU'O, ,CI'I PHYIR GYI SGRAS 'PHANGS PA BRJOD PAR BYA BA'I PHYIR
SMOS KYANG CI DGOS ZHES DE LTAR SNYAM PA'O, ,SHES RAB KYI STOBS
KYIS GZHAN GNOD PA BYED PA LA RNAM PAR DPYAD PAR 'GYUR ZHES BYA
BAR DGONGS SO, ,DE NYID BSTAN PA'I

PHYIR LCAG DBYUG CES BYA BA LA SOGS PA GSUNGS TE, YANG GANG GI
TSE RTZVA DANG LCUG MA LA SOGS PA'I LCAG GIS BRDEG PA DANG, DBYUG
PA LA SOGS PAS BRDEGS TE NOR LA SOGS PA 'PHROG PA'I CHAD PA DANG,
RAL GRI LA SOGS PA'I MTSON GYIS BRGYAB NAS GSOD PA DANG, LU GU
RGYUD

LA SOGS PAS 'CHING BA DANG, LAG PA'I KHU TSUR LA SOGS PAS BRDEG
PA DANG, MGO GCOD PA DANG, RNA BA RKANG LAG SNA GCOD PA NI DUM
BUR BYED PA'O, ,DE LTAR SKYE BA LA SOGS PA'I RANG BZHIN 'JIG RTEN
SDUG BSNGAL MYONG BA JI SNYED PA BDAG GIS 'DI LTAR CHOS KHYAD PAR
CAN GANG

@73A *, ,ZHIG THOB PA LA SBYAR BAR BYA'O ZHES BYA BA LTA BU NI
GANG GI TSE SO SOR RTOG PAR BYED PA YIN TE, DE'I TSE BYANG CHUB
SEMS DPA'I BZOD PA'I PHA ROL TU PHYIN PA JI SKAD BSTAN PA'I RANG
BZHIN LA GNAS TE RTAG TU NGU BZHIN NO, ,YON TAN RIN PO CHE SDUD
PA TSIGS SU BCAD PA LAS

RTAG TU NGU'I LE'U STE SUM CU PA'I BSHAD PA'O,, ,,DE LTAR BSTAN
PA'I DGE BA'I BSHES GNYEN GANG GIS DANG POR YON TAN THAMS CAD KYI
GZHI YIN PA'I PHYIR TSUL KHRIMS LA GDAMS PAR BYA'O ZHES BSTAN PAR
BYA BA'I PHYIR, TSUL KHRIMS ZHES BYA BA LA SOGS PA GSUNGS TE,

SDOM PA LA SOGS PA'I TSUL KHRIMS RNAM PA GSUM NOD PAR BYED PAS
MYA NGAN LAS 'DAS PA'I BSAM PAS SDOM PA NOD PA NI ZHI BA 'DOD
RNAMS TE, DE DAG JI SNYED 'PHAGS PAR 'GYUR BA SDOM PA'I BYED PA
YIN PA'I PHYIR SDOM PA'I BYA BA'O, ,GRUB PA PHUN SUM TSOGS PA NI
KUN GYI RJES SU 'JUG PA'O, ,

SEMS CAN KUN LA PHAN PHYIR TE BLA NA MED PA YANG DAG PAR RDZOGS
PA'I BYANG CHUB TU NGES PAR 'BYUNG BA'I CHED DU DE YANG YONGS SU
SNGO BAR BYED NA DE NI STOBS BCU LDAN PA ZHES BYA BAR 'BREL TO,
,SPYOD YUL NI LTUNG BA THAMS CAD SPANGS PA'I PHYIR TSUL KHRIMS
NYAMS PA MED PAR GNAS PAR GYUR PA YIN NO ZHES TSIGS SU BCAD

PA'I DON SBYAR RO, ,DON DE NYID LDOG PA SNGON DU 'GRO BAS GSAL
BAR BSTAN PA'I PHYIR, GAL TE ZHES BYA BA LA SOGS PA GSUNGS TE,
GAL TE RANG RGYAL DANG DGRA BCOM PA'I BYANG CHUB BZUNG NAS SDOM
PA MNOS PA YONGS SU SNGO BAR BYED PA NI REG PAR 'DOD PA'O, ,DE'I
TSE THEG PA CHEN PO SGRUB PA

SPANGS PA'I PHYIR TSUL KHRIMS 'CHAL ZHING NGO, ,MI MKHAS PA NI
BYANG CHUB SEMS DPA'O, ,DE BZHIN DU BLANGS PA'I SDOM PA YONGS SU
BTANG ZHING BUG PA DANG BCAS PAS SPYOD PA NI NYAMS PA'O, ,CI STE
BYANG CHUB ZHI BA MCHOG TU BLANGS PA'I TSUL KHRIMS YONGS SU SNGO
BAR BYED NA, 'DOD YON BRTZON YANG TSUL

KHRIMS DANG 'GAL BA MED PAR BSTAN TE, BLANGS PA'I DON YONGS SU MA
BTANG BAS TSUL KHRIMS PHA ROL TU PHYIN PA LA GNAS SO, ,CI'I PHYIR
TSUL KHRIMS KHO NA LA DANG POR GDAMS SHE NA, CHOS GANG ZHES BYA
BA LA SOGS PA GSUNGS TE, GANG ZHIG GI RANG GI DON PHUN SUM TSOGS
PA NI CHOS SO, ,

@73B GNYI GA'I DON PHUN SUM TSOGS PA NI DES PA'I BYANG CHUB PO,
,GZHAN GYI DON PHUN SUM TSOGS PA NI YON TAN NO, ,THOB PA'I RGYU
MTSAN NYID YIN PAS BYANG CHUB SEMS DPA' LA DGOS PA'I TSUL KHRIMS
LTUNG BA MED PAR BSRUNG BA DE NI YON TAN CHOS LDAN 'BYUNG 'GYUR
BA NI TSUL KHRIMS DON NO, ,YANG

GANG ZHIG PHAN PAR BYED PA'I CHOS DANG BYANG CHUB YON TAN YONGS
SU NYAMS PA'I BYANG CHUB SEMS DPA' DE NI TSUL KHRIMS 'CHAL ZHES
BYA BAR 'BREL TE, RNAM PAR 'DREN PAS GSUNGS SO, ,DE BAS NA TSUL
KHRIMS KHO NA LA DANG POR GDAMS SO ZHES BYA BAR 'BREL TO, ,SU
ZHIG GIS TSUL

KHRIMS LA GNAS SHE NA, GAL TE ZHES BYA BA LA SOGS PA GSUNGS TE,
GAL TE BYANG CHUB SEMS DPA' 'DOD PA'I YON TAN LNGA 'JIG RTEN DU
GRAGS PA SPYOD KYANG DKON MCHOG GSUM LA BYANG CHUB CHEN PO'I
MTHAR THUG PA'I BAR DU SKYABS SU SONG STE, 'GRO BA LA PHAN PA'I
PHYIR BDAG

GIS SANGS RGYAS THOB PAR BYA'O ZHES THAMS CAD MKHYEN PA NYID
KYANG YID LA BYED PAR GYUR NA, DE LTA BU NI YANG RE ZHIG BYANG
CHUB KYI SDOM PA 'DZIN PA'I PHYIR TSUL KHRIMS PHA ROL PHYIN GNAS
RIG PAR BYA BA NI SHES PAR BYA'O, ,THEG PA CHEN PO'I MDO GZHAN
DAG LAS BYANG CHUB SEMS DPA'I

SDOM PA'I TSUL KHRIMS LA SOGS PA RGYA CHER GSUNGS MOD KYI, 'DIR
YANG MDOR BSDUS NAS BSTAN TO, ,THAMS CAD MKHYEN PA NYID YID LA
BYED PA DANG MA BRAL BA NI TSUL KHRIMS NYAMS PA YIN NO ZHES BSTAN
PA'I PHYIR, GAL TE ZHES BYA BA LA SOGS PA GSUNGS TE, GAL TE BSKAL
PA BYE

BAR SROG GCOD PA SPANGS PA LA SOGS PA'I DGE BA'I LAS LAM BCU
SPYOD KYANG DGRA BCOM RANG RGYAL NYID DU YANG TSUL KHRIMS BSNGO
ZHING YID LA 'DOD PA SKYED PAR BYED NA, DE'I TSE SNGA MA BZHIN DU
TSUL KHRIMS NYAMS PA DANG LDAN PAS TSUL KHRIMS SKYON BYUNG BA
DANG DE BZHIN DU RAL BAS TSUL KHRIMS NYAMS

PAR GYUR PA YIN NO, ,GANG GI PHYIR BYANG CHUB TU SEMS BSKYED PA
DE NI SANGS RGYAS NYID LA SPYAN DRANGS NAS DE LAS SLAR LOG PAS
SEMS CAN BSLUS PA'I PHYIR PHAS PHAM PAS KYANG STE, RTZA BA'I
LTUNG BAS SHIN TU LCI STE, DES NYAN THOS LA SOGS PA SEMS BSKYED
CING 'DOD PA DANG BCAS PAR GYUR

@74A *, ,PAS SO, ,YANG DAG PAR SNANG BA'I TSUL KHRIMS LA JI LTAR
'JUG PAR BYA BA BSTAN PA'I PHYIR, TSUL KHRIMS ZHES BYA BA LA SOGS
PAS GSUNGS TE, JI SKAD BSTAN PA'I TSUL KHRIMS MNOS PA BSRUNG
ZHING BLANGS NAS SO, ,SNGA MA BZHIN DU BYANG CHUB MCHOG TU YONGS

BSNGO NA, GANG GI TSE TSUL KHRIMS DE YIS GZHAN LA MI SMOD CING
RLOM SEMS MED CING BDAG NYID KYI TSUL KHRIMS DKA' THUB KYI NGA
RGYAL GYIS BDAG LA STOD PAR MI BYED LA, NGA'I 'DU SHES LEN PA
NYID DANG, DE BZHIN DU 'DOR BA DANG, SEMS CAN 'DU SHES YONGS SU
SPANGS NA, DE'I

TSE JI SKAD BSTAN PA'I BYANG CHUB SEMS DPA' TSUL KHRIMS KYI PHA
ROL TU PHYIN PA LA GNAS ZHES BRJOD DE, DE BAS NA DE LTAR 'JUG PAR
BYA'O ZHES BYA BAR DGONGS SO, ,NYES PA GZHAN DAG KYANG YOD PA
NYID DU BSTAN PA'I PHYIR, GAL TE ZHES BYA BA LA SOGS PA GSUNGS
TE, GAL TE BYANG

CHUB SEMS DPA' RGYAL BA'I LAM SPYOD PA JI SKAD BSTAN PA'I TSUL
KHRIMS KYI LAM YIN PA'I PHYIR SEMS CAN 'DI DAG KHRIMS LDAN 'DI
DAG KHRIMS 'CHAL ZHES DOR BAR BYA BA DANG BLANG BAR BYA BA NYID
DU RNAM PAR 'JOG PAR BYED NA, DE'I PHYIR SNA TSOGS 'DU SHES ZHUGS
PA DNGOS POR DMIGS PA

THAMS CAD BSRUNG BAR MI NUS PA'I PHYIR SNGA MA BZHIN DU MCHOG TU
NYAMS SHING YANG DE BZHIN DU TSUL KHRIMS RAL BAS NA DE NYID KYI
PHYIR YONGS DAG TSUL KHRIMS MED DO, ,DE LTA BAS NA DNGOS POR
DMIGS PAR MI BYA'O, ,MI DMIGS PAR SPYOD PA LA LTUNG BA MED DO
ZHES BSTAN PA'I PHYIR, GANG LA

ZHES BYA BA LA SOGS PA GSUNGS TE, GANG LA SGYU MA LTA BU'I CHOS
NYID RTOGS PA'I STOBS KYIS BDAG TU 'DU SHES MED PAS SEMS CAN
GZHAN DU 'DU SHES MED DO, ,DE NYID KYI PHYIR BDAG DANG GZHAN GYI
CHAR 'BYED PA MED PAS RJES SU CHAGS PA DANG KHONG KHRO BA DANG
BRAL BA'I PHYIR MTSAN MAR 'DZIN PA LAS

PHYIR PHYOGS PA DANG LDAN PAS BKAG PA'I DNGOS PO LA MI SPYOD PAS
SDOM MIN GA LA YOD DE, DE NYID KYI PHYIR GANG LA SDOM DANG SDOM
PA MA YIN RLOM SEMS MED DE, TSUL KHRIMS DANG BRTUL ZHUGS MCHOG TU
'DZIN PA SKYON YIN PA'I PHYIR RO, ,MI DGE BA BSKYED CING 'DZIN PA
DANG SDOM PA MA YIN PA YANG DE

@74B LA MED DE, DES NI MI DGE BA LAS BZLOG NAS DGE BA LA ZHUGS
PA'I PHYIR TSUL KHRIMS SDOM PAR 'DREN PAS GSUNGS SO, ,TSUL KHRIMS
DANG LDAN PA DE NYID SBYIN PA LA 'JUG PA YIN NO ZHES BSTAN PA'I
PHYIR, SEMS CAN ZHES BYA BA LA SOGS PA GSUNGS TE, GANG ZHIG BSTAN
MA THAG PA DE LTAR

KUN RDZOB TU TSUL KHRIMS DANG LDAN PAR GYUR PAS DON DAM PAR SPROS
PA MED PA'I PHYIR DE LTA BAS NA 'DZIN PA MED PAS GANG ZHIG SDUG
PA DANG MI SDUG PA'I DNGOS PO KUN LA LTA BA MED PA YIN NO, ,YANG
DE NYID KYI PHYIR YAN LAG GI DAM PA MGO LA SOGS PA GTONG ZHING
ZHUM PA'I SEMS KYANG MED LA, DGOS PA

GTONG BA NI BDOG PA THAMS CAD GTONG ZHING RTAG TU SBYIN PA'I
'BRAS BU LA LTOS PA MED PAS NA ZHEN PA MED PA'O, ,PHYI ROL GYI
DNGOS PO YONGS SU GTONG BA MED PAR JI LTAR NA THAMS CAD GTONG BA
YIN ZHE NA, CHOS RNAMS ZHES BYA BA LA SOGS PA GSUNGS TE, GANG
ZHIG DMAN PA LA BRTAGS PA

SNGON DU 'GRO BAS NGES PA'I DON THA MAL PA KUN RDZOB KYI RGYU
DANG 'BREL PA LAS BYUNG BA'I PHYIR YAM BRLAR RO, ,DON DAM PAR
RANG BZHIN DANG BRAL BA'I PHYIR BDAG MED PAR YANG SHES NAS, GANG
GI TSE BDAG GI SHA YANG GTONG BA LA ZHUM PA'I SEMS MED NA, DE TSE
PHYI ROL DNGOS PO GTONG BA SMOS KYANG CI

DGOS TE, 'DIR PHYI ROL GYI DNGOS PO LA SER SNA BYED PA DE NI GNAS
MED DE MI SRID DO, ,BDAG MED PA'I RNAL 'BYOR PA CI'I PHYIR SBYIN
PA LA SOGS PA LA 'JUG CE NA, BDAG TU ZHES BYA BA LA SOGS PA
GSUNGS TE, GAL TE BDAG TU 'DU SHES NAS DNGOS PO LA BDAG GIR 'DZIN
PAS CHAGS TE,

YONGS SU GTONG BA'I MTSAN NYID MED PA'I PHYIR DMIGS PA'I MUN PAS
KUN RDZOB NYID LA RMONGS PA LA GTONG BA'I BLO LTA GA LA YOD, DE
NYID KYI PHYIR SER SNA CAN DE DAG NI YI DAGS GNAS SU SKYE BAR
'GYUR LA, BRGYA LA CI STE MIR SKYES NA YANG DE TSE DBUL POR 'GYUR
TE 'THOB BO, ,YANG DE NYID KYI PHYIR

JI SKAD BSTAN PA NYID KYI SBYIN PA LA 'JUG PAR BYA'O ZHES BYA BAR
GNAS SO, ,CI'I PHYIR DANG PO SBYIN PA KHO NA LA MOS PAR BYED CE
NA, DE TSE ZHES BYA BA LA SOGS PA GSUNGS TE, GANG GI TSE SEMS CAN
DBUL PO MTHONG BA DE'I TSE, BYANG CHUB SEMS DPA' SNYING RJE PHUN
SUM TSOGS PAS JI SKAD BSTAN PA'I

@75A *, ,SBYIN PA LA MOS PA DANG LDAN TE, LUNG LA SOGS PA'I TSAD
MA DANG LDAN PA NYID KYIS 'BRAS BU DANG BCAS PAS THAMS CAD GTONG
ZHING RTAG TU LHUG PAR GTONG BA DANG LDAN PAR 'GYUR TE, DE'I TSE
GLING BZHI PA RIN PO CHE SNA BDUN GYIS BRGYAN PA NI RNAM PA THAMS
CAD DU 'DZIN PA DANG BRAL BA'I PHYIR

MCHIL MA'I THAL BA 'DRA, 'KHOR GSUM RNAM PAR DAG PA DANG LDAN PAR
BYIN NAS DE BZHIN DU DGA' BAR TE YID BDE BA THOB PAR 'GYUR GYI,
JI SKAD BSTAN PA'I GLING THOB PA NI DE LTA MIN NO ZHES BYA BA'I
BAR DU'O, ,JI SKAD BSTAN PA'I SBYIN PA MI ZAD PAR BYA BA'I PHYIR
CHED DU BLA NA MED PA'I BYANG CHUB TU

BSNGO BAR BYA'O ZHES BSTAN PA'I PHYIR, BYANG CHUB CES BYA BA LA
SOGS PA GSUNGS TE, BSTAN MA THAG PA'I RIM PAS SBYIN PA BYIN TE,
BYANG CHUB SEMS DPA' MKHAS PA GSAL BA SRID PA GSUM GYI SEMS CAN
JI SNYED YOD PA DE DAG KUN LA SBYIN PA 'DI BYIN PAR GYUR CIG
SNYAM DU DE LTA BU'I

BSAM PAS SBYIN PA BYIN LA, DE YANG 'GRO BA'I DON NYID KYI PHYIR
BYANG CHUB MCHOG TU YONGS SU BSNGO NA, BYANG CHUB DANG SEMS CAN
MI ZAD PA'I SBYIN PA ZAD PAR MI 'GYUR RO ZHES BYA BAR DGONGS SO,
,DE YANG MNGON PAR ZHEN PA MED PA'I 'BRAS BU RTOGS PAR BYA BA'I
PHYIR, SBYIN PA BYIN NAS

ZHES BYA BA LA SOGS PA GSUNGS TE, SBYIN PAR BYED PA DANG, SBYIN
PA DANG, LEN PA PO MI DMIGS PA GANG YIN PA DE NI DNGOS PO LA GNAS
PAR BYED PA MED DO, ,SBYIN PA BYIN PA YANG PHA ROL RJES SU BZUNG
BA'I BLOS YIN GYI, DE NI NAM DU YANG 'BRAS BU MNGON PAR 'DOD PA'I
RNAM PAR SMIN PA LA RE BA MED DO, ,DE LTAR 'BRAS

BU DANG BCAS PAR RANG LA JI SNYED BDOG PA GTONG BAR 'GYUR BA NI
MKHAS PA THAMS CAD STONG PA STE CHUNG DU BTANG BA LA YANG THABS
LA MKHAS PA'I STOBS KYIS GRANGS MED DPAG TU MED PA STE YONGS SU
BCAD PAR MI NUS PA'I PHYIR DPAG TU MED PA'I RNAM PAR SMIN PA THOB
PA 'GYUR RO ZHES BYA BA NI LHAG MA'O, ,GANG SER

SNA TSAR BCAD PA DANG SBYIN PA'I PHA ROL TU PHYIN PA BZHIN DU
RJES SU YI RANG BA SNGON DU 'GRO BAS YONGS SU BSNGO BA LA GOMS
PAR BYA'O ZHES BSTAN PA'I PHYIR, SRID PA ZHES BYA BA LA SOGS PA
GSUNGS TE, 'DOD PA DANG GZUGS DANG, GZUGS MED PA'I MTSAN NYID NI
SRID PA GSUM MO, ,DE DAG NA SEMS CAN MA LUS JI SNYED

@75B PA THAMS CAD NAM MKHA'I KHAMS KYI KHONGS SU GTOGS PA'I PHYIR
MA LUS PA STE SRID PA'O, ,YANG DE DAG THAMS CAD KYIS 'JIG RTEN
MKHYEN PA SANGS RGYAS DANG, RANG RGYAL DGRA BCOM LA BSKAL PA
MTHA' YAS PAR SBYIN PA BYIN, DE BZHIN DU NYAN THOS LEGS TSOL NA
STE, NYAN THOS

KYI YON TAN 'DOD CING ZHES BYA BAS NI NYE BAR MTSON PA STE, SANGS
RGYAS LA SOGS PA'I YON TAN YANG NGO, ,DNGOS POR DMIGS PA DANG
LDAN PAS ZHUGS PA'I PHYIR YONGS SU RTAG PA BZUNG NAS GNAS NA ZHES
BYA BAR DGONGS SO, ,BYANG CHUB SEMS DPA' MKHAS PA YANG DAG PA'I
THABS LA MKHAS PA GZHAN

GANG ZHIG GIS, DE DAG GI BSOD NAMS BYA BA'I DNGOS PO LA YI RANGS
NAS SEMS CAN DON DU STE, RGYUR BYANG CHUB MCHOG TU YONGS BSNGO
NA, 'DI LTAR DES SER SNA TSAR BCAD NAS JI SKAD BSTAN PAS 'GRO BA
THAMS CAD ZIL GYIS GNON TO, ,JI SKAD BSTAN PA'I YONGS SU BSNGO
BAS YONGS SU SNGO BAR BYED PA

JI LTA BA BZHIN DU RTOGS PAR BYA BA'I PHYIR, NOR BU ZHES BYA BA
LA SOGS PA GSUNGS TE, DPER NA NOR BU MCHING BU'I PHUNG PO CHEN
POR GYUR PA DANG, RIN PO CHE BEE d'U RYA GCIG GIS DE KUN RIN
THANG MTHU CHE BA'I PHYIR ZIL GYIS GNON TO, ,DE BZHIN DU 'GRO KUN
SBYIN PA'I PHUNG PO RGYA CHEN KUN RJES SU YI RANG BSNGO NA

DU 'GRO BA BSTAN MA THAG PA'I RIM PAS YONGS SU SNGO BAR BYED PA'I
BYANG CHUB SEMS DPA' DE DAG THAMS CAD ZIL GYIS GNON RO, ,PHA ROL
TU PHYIN PA GNYIS RGYA CHER BSTAN NAS DE BZHIN DU PHA ROL TU
PHYIN PA LHAG MA RNAMS LA GDAMS PA BSTAN PA'I PHYIR, GAL TE ZHES
BYA BA LA SOGS PA GSUNGS TE, GAL

TE BYANG CHUB SEMS DPA' PHA ROL TU PHYIN PA LHAG MA YONGS SU
SKYONG ZHING STER BA NA 'GRO BA DANG 'BREL PAR SBYIN PA BYIN NAS
DE DAG NYID YONGS SU SKYONG BA NA DE LA BYED PA POR MI DMIGS PAS
NA BDAG GIR MI BYED LA, BYA BA'I LAS SU YANG MI RTOG LA, DNGOS PO
LA YANG PHANGS PA MED NA, DE LAS DGE BA'I RTZA BA MTHU

CHEN 'PHEL 'GYUR TE, SPRIN MED 'OD LDAN ZLA DKYIL YAR GYI NGO
BZHIN NO ZHES BYA BA DES NI PHA ROL TU PHYIN PA LHAG MA LA GDAMS
PAS DON MA LUS PA LA GDAMS PA YIN TE, BYANG CHUB SEMS DPA' CHOS
'PHAGS PA BZHIN DU DGE BA'I BSHES GNYEN GYIS BYA BA YIN PAR RIG
PAR BYA'O, ,YON TAN RIN PO CHE SDUD PA

@76A *, ,TSIGS SU BCAD PA LAS CHOS 'PHAGS KYI LE'U STE SUM CU
RTZA GCIG PA'I BSHAD PA'O,, ,,DE LTA BU'I GDAMS NGAG THOB PA LA
SEMS BSKYED PA LA SOGS PA'I RIM GYIS RAB TU DGA' BA LA SOGS PA'I
SA THOB PAS SBYIN PA LA SOGS PA'I PHA ROL TU PHYIN PA LA GTZO
CHER

LHAG PAR BYA BA RTOGS PAR BYA BA'I PHYIR, BYANG CHUB CES BYA BA
LA SOGS PA GSUNGS TE, DE LA RE ZHIG SA DANG PO RAB TU DGA' BA LA
GNAS PA'I BYANG CHUB SEMS DPAS GTZO CHER BYA BA NI SER SNA SPANGS
NAS SBYIN PAS RNAM PA THAMS CAD DU YI DAGS SU 'GRO BA'I BDAG NYID
SEMS CAN THAMS CAD KYI SER SNA

GCOD DO, ,BYANG CHUB SEMS DPA' DE BZHIN DU DBUL BA DANG NI STE,
DE BZHIN DU 'BREL BA'I SRED PA DANG, MI KHOM PA DANG, SDUG BSNGAL
LA SOGS PA DANG NYON MONGS PA THAMS CAD GCOD CING SEL BAR BYED
DO, ,LONGS SPYOD KYI RNAM PA'I BYE BRAG MTHA' YAS RGYAS PA NI
RGYA CHE BA THOB NAS BYANG CHUB SEMS

DPA' SPYAD PA SPYOD PAR BYED DE, SDUG BSNGAL DANG LDAN PA'I SEMS
CAN SBYIN PAS BYANG CHUB TU SEMS BSKYED PA LA SOGS PA LA BKOD NAS
SMIN PAR BYED DO, ,DE BZHIN DU DRI MA MED PA LA GNAS PAS NI TSUL
KHRIMS 'CHAL BA'I SKYON THAMS CAD DANG BRAL BAS JI SKAD BSTAN
PA'I TSUL KHRIMS KYIS DUD 'GRO'I 'GRO BA DU

MA SNA TSOGS PA'I GZUGS CAN GYI NGO BO DANG, MI KHOM PA BRGYAD
SPONG BAR BYED CING, DE YIS MI NYID LA SOGS PA DAL 'BYOR KHYAD
PAR CAN GYI DON BYED PA RTAG TU RNYED DO, ,'OD BYED PA LA GNAS
PAS NI GNOD SEMS THAMS CAD BRAL BA'I BZOD PAS GZUGS BZANG STE
MTSAN LA SOGS PAS BRGYAN PA'I PHYIR RO, ,

DAM PA NI MCHOG GO, ,RGYA CHEN NI YANGS PA'O, ,THOB PAR 'GYUR TE
GSER DANG 'DRA BA'I PHYIR GSER MDOG YID DU 'ONG BA'I PHYIR SDUG
PA'O, ,LTA BAS CHOG MI SHES PA'I PHYIR 'GRO BAS LTA BA'I 'OS SU
'GYUR BA'O, ,'OD 'PHRO BA LA GNAS PAS NI LE LO THAMS CAD DANG
BRAL BA'I BRTZON 'GRUS KYI NI DKAR PO'I YON TAN 'GRIB

MI 'GYUR TE, YE SHES KYI YUL MTHA' YAS PAS NA MTHA' YAS TE, SANGS
RGYAS NYID KYI NOR MCHOG BSAGS PA'I BDAG NYID YIN PA'I PHYIR
RGYAL BA'I BANG MDZOD RNYED PAR 'GYUR RO, ,SBYANGS DKA' BA LA
GNAS PAS NI RNAM PAR G-YENG BA THAMS CAD SPANGS PA'I BSAM GTAN
GYIS NI 'DOD PA'I YON TAN RNAM PAR G-YENG

@76B BA'I RGYUR GYUR PAS NYES PA'I RNAM PA CAN YIN PA'I PHYIR
SMAD PA RNAM PA THAMS CAD YONGS SU 'DOR BAR BYED CING, KHYAD PAR
CAN GYI BDEN PA RTOGS PA DANG, MNGON PAR SHES PA'I RANG BZHIN YIN
PA'I PHYIR RIM PA JI LTA BA BZHIN DU RIGS DANG MNGON PAR SHES PA
DANG NGO, ,DPA' BAR 'GRO

BA LA SOGS PA'I TING NGE 'DZIN SKYED PAR BYED PA'I PHYIR MNGON
PAR SGRUB PA'O, ,MNGON DU GYUR PA LA GNAS PAS NI SHES RAB 'CHAL
PA THAMS CAD SPANGS NAS SHES RAB KYIS NI CHOS KYI RANG BZHIN SGYU
MA LTA BU NYID LA SOGS PA'I BDAG NYID DU YONGS SU SHES NAS, KHAMS
GSUM PA'I NGAN SONG

DANG PHYIN CI LOG GIS BCINGS PA DE RNAMS MA LUS PA LAS YANG DAG
'DA' BAR 'GYUR TE, SPRUL PA'I SPRIN GYIS DANG POR DE BZHIN GSHEGS
PA LTAR CHOS KYI 'KHOR LO RIN PO CHE BSKOR NAS PHYIS RIM GYIS
CHOS BSTAN PAS THEG PA GSUM 'DZIN DU BCUG STE, SEMS CAN GYI 'JIG
RTEN PHYIN CI

LOG GI SDUG BSNGAL SPONG BA LA 'GOD DO, ,RING DU SONG BA LA GNAS
PAS NI THABS KYI STOBS KYIS SBYIN PA LA SOGS PA'I PHA ROL TU
PHYIN PA'I RANG BZHIN YONGS SU RDZOGS PAR BYED DO, ,MI G-YO BA LA
GNAS PA'I BYANG CHUB SEMS DPA'I SMON LAM GYI MTHUS NI GSER LA
SOGS PA'I RANG BZHIN GYI SA

GZHI CAN DU BA SGRUBS NAS SNOD KYI 'JIG RTEN YONGS SU DAG PA
DANG, BKRES PA LA SOGS PA MED PAS BCUD KYI 'JIG RTEN GYI SANGS
RGYAS KYI ZHING YONGS SU DAG PA 'DZIN DU 'JUG PA'O, ,DE BZHIN DU
LEGS PA'I BLO GROS LA GNAS PAS NI STOBS KYI MTHUS SEMS CAN GYI
KHAMS SANGS RGYAS NYID LA BKOD

PAS SANGS RGYAS KYI RIGS KYANG YONGS SU 'DZIN DU 'JUG GO, ,DE
BZHIN DU SA BCU PA CHOS KYI SPRIN LA GNAS PAS NI YE SHES KYI
STOBS KYIS RGYUN DU CHOS BSTAN PAS CHOS KYI RIGS DANG, DE BZHIN
DU RGYUN MI 'CHAD PAR BYANG CHUB SEMS DPA' GZHAN DANG GZHAN SGRUB
PAS DGE 'DUN GYI RIGS KYANG YONGS SU

'DZIN DU 'JUG GO, ,DE BZHIN DU RIM PAS BCU GCIG KUN DU 'OD SANGS
RGYAS KYI SA LA BZHUGS PAS NI BAG CHAGS DANG BCAS PA'I SGRIB PA
THAMS CAD SPANGS NAS CHOS THAMS CAD KYI PHYIN CI MA LOG PA'I CHOS
NYID THUGS SU CHUD PA 'DZIN DU 'JUG GO, ,DE LTAR YUM RGYA CHER
BSTAN NAS YUN RING DU GNAS

@77A *, ,BAR BYA BA'I PHYIR YONGS SU GTAD PA BSTAN PA'I PHYIR,
'GRO BA'I NAD GSO ZHES BYA BA LA SOGS PA GSUNGS TE, DPER NA GZHI
DANG MTSAN NYID LA PHUL DU BYUNG BAR MKHAS PA LA 'GRO BA'I NAD
GSO BYED PA SMAN PA'I MCHOG GYUR PA ZHES BRJOD DO, ,DE DANG 'DRA
BAR DE LTAR BRJOD DO, ,

DON DANG LDAN PA'I MING BTAGS PA NI SEMS BSKYED PA LA SOGS PA'I
YON TAN RIN PO CHE BRTZEGS PA'I PHYIR RIN CHEN SDUD PA'O, ,BLA NA
MED PA'I BYANG CHUB THOB PAR BYED PA'I PHYIR LAM MO, ,TSIGS BCAD
DU BSDEBS NAS BSTAN PA'I PHYIR TSIGS SU BCAD PA'I RANG BZHIN NO,
,LAM NI SEMS CAN KUN

GYIS BSGOM PA'I MAN NGAG JI LTA BA BZHIN DU RJES SU THOB PA NI DE
BZHIN DU GYUR PA'O, ,BYA ZHES BYA BA NI 'PHAGS PA KUN DGA' BO LA
SOGS PA LA YONGS SU GTOD PA YIN PAR RTOGS PAR BYA STE, DE LTAR
'PHAGS PA STONG PHRAG BRGYA PA LAS BCOM LDAN 'DAS KYI ZHABS SU
BSTAN PA'I PHYIR RO, ,

DE BSGOM PA'I MAN NGAG GI RIM PA 'DI LA MNGON PAR YID CHES PAR
BYA STE, 'DI LTAR DANG PO RE ZHIG GNAS YID DU 'ONG BAR BYAS PA'I
PHYOGS SU STON PAR MDZAD PA'I BCOM LDAN 'DAS SH'AKYA'I RGYAL PO
SENG GE'I KHRI LA BZHUGS NAS CHOS KYI 'KHOR LO BSKOR BA'I PHYAG
RGYA DANG LDAN PA LA JI LTA BA BZHIN DU MCHOD

PA LA SOGS PA SNGON DU 'GRO BAS SANGS RGYAS DANG BYANG CHUB SEMS
DPA' LA SOGS PAS YONGS SU BSKOR BAR BSAMS LA PHYAG BYA'O, ,DE NAS
RDO RJE SKYIL MO KRUNG BCAS PAS LUS DRANG POR BSRANGS TE, MNYAM
PAR GZHAG PA'I PHYAG RGYA BCAS LA, LCE RKAN LA SBYAR NAS MIG SNA
GONG DU GTAD DE, PHYOGS

BCU NA BZHUGS PA'I SANGS RGYAS DANG BYANG CHUB SEMS DPA' SNGA MA
BZHIN DU DMIGS TE, DE DAG LAS SHES RAB KYI PHA ROL TU PHYIN PA'I
TSUL BDAG MED PA GSAL BAR BYED PA'I MAN NGAG MNOS LA RTZA BA'I
SEMS KYIS MING DANG MTSAN MA LA DMIGS NAS DE NYID KYI TSIG GI BYE
BRAG DANG, LE'U LA SOGS PA'I

DBYE BA LA RJES SU SPYOD PA'I SEMS KYIS RNAM PAR DPYAD DE, DE NAS
MNGON PAR RTOGS PA BRGYAD KYI GNAS SKABS DBYE BA'I GRANGS RTZI BA
DANG, MNGON PAR RTOGS PA'I RANG BZHIN SO SOR NGES PAR 'JAL BA
DANG, SGRO 'DOGS PA DANG, SKUR BA 'DEBS PA MED PAR DPYOD PA DANG,
MNGON SUM DANG RJES SU

@77B DPAG PA'I TSAD MAS BRTAGS PA'I PHYIR SO SOR RTOG PA NYID DO,
,DE LTAR SHES RAB KYI PHA ROL TU PHYIN PA'I DON RNAM PA BZHIR
RNAM PAR DPYAD DE, YI GE YANG SIL BU DANG BSDUS PA'I RIM PA JI
LTA BA BZHIN DU DON MED PA DANG DON DANG BCAS PA NYID KYIS RNAM
PA DE GNYIS LA RNAM PAR DPYOD PA'I PHYIR RNAM

PAR DPYOD PA'I SEMS SO, ,DE'I TSE RNAM PAR DPYAD PA'I RGYU MTSAN
GYIS 'DI NYID BDEN GYI GZHAN NI RMONGS PA'O ZHES NGES PAR 'DZIN
PA'I SEMS KYIS NGES PAR BZUNG NAS, JI LTA BA BZHIN GYI RNAM PAR
DPYAD PA NYID KYI DON MTSAN MA LA DMIGS PA RTZA BA'I SEMS SU
BSDUS PA'I SEMS KYIS BCUG NAS,

BLA NA MED PA YANG DAG PAR RDZOGS PA'I SANGS RGYAS LA 'DUD PA NI
'DUN PA'I SEMS SO, ,SHES RAB KYI MIG GIS SGYU MA LTA BU LAS CHOS
THAMS CAD LAS YANG DAG PA'I YE SHES KYI SNANG BAS MA GZIGS PAS
RNAM PAR RTOG PA MED PA'O, ,DE LA RGYU DANG 'BRAS BU'I NGO BO
DANG BRAL BA'I PHYIR STONG PA

NYID DO, ,DE YANG RANG DANG SPYI'I MTSAN MA MED PAS MTSAN MA MED
PA'O, ,DES DON DU GNYER BAR BYA BA'I DNGOS PO MI DMIGS PA'I PHYIR
SMON PA MED PA NYID DO, ,YANG DE BZHIN DU RANG BZHIN GYIS 'OD
GSAL BA'I RNAM PAR GROL BA'I SGO'I TING NGE 'DZIN TO, ,SEMS
BSKYED PA LA SOGS PA'I RIM PAS

CHOS NYID YONGS SU MI SHES PA DE DAG PHYIN CI LOG GIS BCINGS PAS,
'KHOR BA NA SPYOD PA'I 'CHING BA DANG LDAN PA'I SEMS CAN GYI
KHAMS NGES PAR LEGS PA LA 'GOD PA'I SNYING RJE CHEN PO BSGOM PAR
BYA'O, ,DE LA TING NGE 'DZIN LA LE LO DANG, DMIGS PA LA BRJED PA
DANG, BYING BA DANG, RGOD PA DANG,

MI RTZOL BA DANG, RTZOL CHES PA DANG, SKYON DRUG PO DE DAG GNAS
SKABS JI LTA BAS SKYES PA NA DE'I GNYEN PO 'DU BYED BRGYAD JI LTA
BA BZHIN DU BSTEN PAR BYA STE, 'DI LTAR TING NGE 'DZIN GYI YON
TAN LA MNGON PAR YID CHES BA'I MTSAN NYID DAD PAS RNAL 'BYOR PA
LA 'DUN PA YANG DAG PAR SKYE'O, ,'DUN PA DE'I STOBS KYIS

BRTZON 'GRUS RTZOM MO, ,DE NAS BRTZON 'GRUS KYI STOBS KYIS LUS
DANG SEMS SHIN TU SBYANG BAR 'GYUR RO, ,LUS DANG SEMS SHIN TU
SBYANGS PAS LE LO LDOG PAR 'GYUR RO, ,DE LTAR NA DAD PA LA SOGS
PA BZHIS LE LO SPONG BAR 'GYUR RO, ,DMIGS PA BRJED PA'I GNYEN POR
NI DRAN PA NYID DE, DES YANG DAG

@78A *, ,PA'I DMIGS PA LA GNAS SO, ,SHES BZHIN NI BYING RGOD KYI
GNYEN PO STE, DE NYID KYIS DGA' BA'I DNGOS PO SANGS RGYAS LA SOGS
PA'I YON TAN YID LA BYED PAS BYING BA SPONG NGO, ,YANG DAG PAR
SKYO BA'I DNGOS PO MI RTAG PA LA SOGS PA YID LA BYED PA LA SOGS
PAS RGOD PA SPONG BAR

'GYUR RO, ,BYING RGOD ZHI BAR BYED PA'I DUS SU MI RTZOL NA YANG
SKYON YIN PAS SEMS PA LA GOMS PAR BYA'O, ,BYING RGOD ZHI BA NA
GANG GI TSE SEMS DMIGS PA LAS RAB TU MI G-YO BA NA MNGON PAR 'DU
BYED PA LA ZHUGS PAR GYUR NA DE'I TSE RTZOL BA SKYON YIN NO, ,DE
LA SEMS RNAM PAR G-YENG BA DE'I GNYEN PO BTANG

SNYOMS BSGOM PAR BYA'O, ,RIM PA DE LTAR BSGOMS NAS LANGS TE SNGAR
SDUD PAR BYED PAR RANG GI LHA RDO RJE 'CHANG GI GZUGS SU MOS PAR
BYAS NAS BYANG CHUB SEMS DPA' LA SOGS PA SPYAN DRANGS NAS, SHES
RAB KYI PHA ROL TU PHYIN PA BSHAD PAS CHOS KYI SBYIN PA BYIN TE,
DE DAG THAMS CAD MNGON PAR MA ZHEN PA'I RNAL 'BYOR

GYIS SEMS CAN THAMS CAD KYI DON DU BLA NA MED PA YANG DAG PAR
RDZOGS PA'I BYANG CHUB TU YONGS SU BSNGO'O, ,DE BZHIN DU THUN
MTSAMS BZHIR BSGRUB PAR BYA'O, ,YON TAN RIN PO CHE SDUD PA TSIGS
SU BCAD PA LAS YONGS SU GTAD PA'I LE'U STE SUM CU RTZA GNYIS PA'I
BSHAD PA'O,, ,,RNAL 'BYOR MKHAS PA

'GAS KYANG SNGON CHAD YUM 'DI'I BSGRUB PA RIG PAS MA RTOGS PA,
,GTI MUG MUN NAG SMAG NI MA LUS BSAL BA'I MGON POS MKHYEN NAS
GSUNGS PA YI, ,RIGS PA LEGS LDAN TSIG GIS DE BSHAD PA LAS BDAG
GIS BSOD NAMS GANG THOB PA, ,DES NI YON TAN RIN CHEN BSDUS LDAN
'DI NI 'GRO BAS MYUR DU THOB

PAR SHOG ,GANG ZHIG MNGON PAR RTOGS RGYAN GYIS, ,DE YI BSDUS DON
RAB GSAL BA, ,SHES RAB PHA ROL PHYIN BSHAD PA, ,RDZOGS LA RTOGS
PAR SLA BA YIN, ,BRGYAD PA'I SDEB SBYOR NGES BCINGS PA'I, ,TSIGS
SU BCAD PA YONGS RTZIS NA, ,PHYE NA STONG PHRAG GNYIS DAG DANG,
,BRGYA YIS 'DI LHAG SHES PAR BYA, ,YON TAN RIN

PO CHE SDUD PA TSIGS SU BCAD PA'I DKA' 'GREL RTOGS PAR SLA BA
ZHES BYA BA, SLOB DPON CHEN PO SENG GE BZANG PO'I ZHAL SNGA NAS
KYIS MDZAD PA RDZOGS SO,, ,,BAL YUL GYI PAndI TA DZE TA HANG DU
SH'ANTI BHA DRA'I ZHAL SNGA NAS DANG, BOD KYI LO TZTSA BA 'BRO
SENG DKAR SH'AKYA'I 'OD KYIS BSGYUR BA'O,, ,,