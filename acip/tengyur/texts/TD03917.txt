@55B *, ,RGYA GAR SKAD DU, BH'A BA NA KRA MA NA, BOD SKAD DU, BSGOM
PA'I RIM PA, 'JAM DPAL GZHON NUR GYUR PA LA PHYAG 'TSAL LO, ,THEG
PA CHEN PO MDO SDE'I TSUL LA ZHUGS PA RNAMS KYI PHYIR BSGOM PA'I
RIM PA MDOR BRJOD PAR BYA'O, ,DE LA BCOM LDAN

'DAS KYIS BYANG CHUB SEMS DPA' RNAMS KYI TING NGE 'DZIN THA DAD
PA TSAD MED DPAG TU MED PA LA SOGS PA BSTAN DU ZIN KYANG, ZHI
GNAS DANG LHAG MTHONG GNYIS KYIS TING NGE 'DZIN THAMS CAD LA
KHYAB PAS NA ZHI GNAS DANG LHAG MTHONG ZUNG DU 'BREL PA 'JUG PA'I
LAM DE NYID BRJOD

@56A *, ,PAR BYA'O, ,BCOM LDAN 'DAS KYIS BKA' STZAL PA, SKYE BA
PO YI LHAG MTHONG DANG, ,ZHI GNAS GOMS PAR BYAS NA NI, ,GNAS NGAN
LEN GYI 'CHING BA DANG, ,MTSAN MA'I 'CHING BA RNAM GROL 'GYUR,
,ZHES SO, ,DE LTA BAS NA SGRIB

PA MTHA' DAG SPONG BAR 'DOD PAS ZHI GNAS DANG LHAG MTHONG BSGOM
PAR BYA'O, ,ZHI GNAS KYI STOBS KYIS NI MAR ME RLUNG MED PA NA
GNAS PA BZHIN DU DMIGS PA LAS SEMS MI G-YO BAR 'GYUR RO, ,LHAG
MTHONG GIS MUN PAR NYI MA SHAR BA BZHIN DU CHOS KYI DE KHO NA JI
LTA BA BZHIN

DU RAB TU RTOGS PAS YANG DAG PA'I SHES RAB KYI SNANG BA 'BYUNG
STE, SGRIB PA MTHA' DAG SPONG BAR 'GYUR RO, ,DE LTA BAS NA BCOM
LDAN 'DAS KYIS RNAL 'BYOR PA RNAMS KYI DMIGS PA'I DNGOS PO BZHI
BSTAN TE, RNAM PAR MI RTOG PA'I GZUGS BRNYAN DANG, RNAM PAR RTOG
PA DANG BCAS PA'I

GZUGS BRNYAN DANG, DNGOS PO'I MTHA' DANG, DGOS PA YONGS SU GRUB
PA'O, ,DE LA ZHI GNAS KYIS NI CHOS THAMS CAD KYI GZUGS BRNYAN
GANG YIN PA DANG, SANGS RGYAS KYI GZUGS LA SOGS PA LA MOS NAS
DMIGS PA STE, DE NI RNAM PAR MI RTOG PA'I GZUGS BRNYAN

ZHES BYA'O, ,DE LA YANG DAG PA'I DON LA RNAM PAR RTOG PA MED PAS
NA DE RNAM PAR MI RTOG PA ZHES BYA'O, ,JI LTAR THOS PA DANG JI
LTAR ZIN PA'I CHOS RNAMS KYI GZUGS BRNYAN LA MOS TE DMIGS PAS NA
GZUGS BRNYAN ZHES BYA'O, ,RNAL 'BYOR PAS DE KHO NA'I DON RTOGS
PAR BYA BA'I PHYIR GANG GI

TSE LHAG MTHONG GIS GZUGS BRNYAN DE NYID LA SPYOD PA DE'I TSE
LHAG MTHONG GI MTSAN NYID DE KHO NA LA RTOGS PA'I RNAM PAR RTOG
PA DE NA YOD PAS NA RNAM PAR RTOG PA DANG BCAS PA'I GZUGS BRNYAN
ZHES BYA'O, ,RNAL 'BYOR PA GZUGS BRNYAN DE NYID KYI NGO BO NYID
LA RTOG PAS CHOS THAMS CAD KYI NGO BO NYID JI LTA BA BZHIN

DU KHONG DU CHUD DE, BDAG GI BZHIN GYI GZUGS ME LONG GI NANG DU
BYUNG BA LA BRTAGS NA BDAG GI BZHIN LA MI SDUG PA LA SOGS PA
MNGON PA BZHIN NO, ,GANG GI TSE DNGOS PO'I MTHA'I MTSAN NYID KYI
DE BZHIN NYID RTOG PAR GYUR PA DE'I TSE DNGOS PO'I MTHA' KHONG DU
CHUD PAS NA SA DANG PO LA DNGOS PO'I MTHA' LA

@56B DMIGS PA ZHES BYA'O, ,DES NA SMAN BCUD KYIS LEN ZA BA BZHIN
DU BSGOM PA'I LAM GYIS SA LHAG MA RNAMS SU RIM GYIS SHIN TU RAB
TU RNAM PAR DAG PA'I SKAD CIG BYUNG BAS GNAS GYUR NAS, GANG GI
TSE SGRIB PA MA LUS PA SPANGS PA'I MTSAN NYID DGOS PA YONGS SU
RDZOGS PAR GYUR PA DE'I TSE

SANGS RGYAS KYI SA LA YE SHES DE NYID DGOS PA YONGS SU GRUB PA LA
DMIGS PA ZHES BYA'O, ,DE LTA BU 'DIS CI BSTAN PA YIN ZHE NA, ZHI
GNAS DANG LHAG MTHONG GOMS PAR BYAS PAS DNGOS PO'I MTHA' RTOGS
PAR 'GYUR TE, DES SGRIB PA MTHA' DAG SPONG BA'I MTSAN NYID DGOS
PA YONGS SU GRUB PA 'THOB BO, ,DE NYID SANGS RGYAS NYID

YIN TE, DE BAS NA SANGS RGYAS NYID THOB PAR 'DOD PAS ZHI GNAS
DANG LHAG MTHONG LA BSGOM PAR BYA'O, ,GANG DE GNYIS LA MI SGOM PA
DE DAG NI DNGOS PO'I MTHA' YANG MI RTOGS, DGOS PA YONGS SU GRUB
PAR YANG MI 'GYUR RO ZHES BSTAN PAR 'GYUR RO, ,DE LA MDOR NA ZHI
GNAS NI

SEMS RTZE GCIG PA NYID DO, ,LHAG MTHONG NI YANG DAG PA LA RTOG
PA'O ZHES BCOM LDAN 'DAS KYIS 'PHAGS PA DKON MCHOG SPRIN LA SOGS
PA LAS ZHI GNAS DANG LHAG MTHONG GI MTSAN NYID BKA' STZAL TO, ,DE
LA RNAL 'BYOR PAS ZHI GNAS DANG LHAG MTHONG GI TSOGS TSUL KHRIMS
RNAM PAR DAG PA

LA SOGS PA LA GNAS PA DES SEMS CAN LA SNYING RJE CHEN PO BSKYED
DE, BYANG CHUB TU SEMS BSKYED NAS THOS PA DANG BSAM PA DANG SGOM
PA LA SBYAR BAR BYA'O, ,DE LA RNAL 'BYOR PAS SGOM PA'I DUS NA
THOG MAR BYA BA CI YOD PA THAMS CAD YONGS SU RDZOGS PAR BYAS LA,
BSHANG GCI BYAS LA SGRA'I

TSER MA MED PA YID DU 'ONG BA'I PHYOGS SU BDAG GIS SEMS CAN THAMS
CAD BYANG CHUB KYI SNYING PO LA DGOD PAR BYA'O SNYAM DU YONGS SU
BSAM ZHING 'GRO BA MTHA' DAG GDON PA'I BSAM PA CAN GYI SNYING RJE
CHEN PO MNGON DU BYAS LA, PHYOGS BCU NA BZHUGS PA'I SANGS RGYAS
DANG BYANG CHUB SEMS

DPA' THAMS CAD LA YAN LAG LNGAS PHYAG BYAS LA, SANGS RGYAS DANG
BYANG CHUB SEMS DPA'I SKU GZUGS RI MO LA SOGS PA MDUN DU BZHAG
GAM, GZHAN DU YANG RUNG STE DE DAG LA CI NUS KYIS MCHOD PA DANG
BSTOD PA BYAS LA, RANG GI SDIG PA BSHAGS NAS 'GRO BA MTHA' DAG GI
BSOD

@57A *, ,NAMS LA RJES SU YI RANG BA BYAS NAS, STAN SHIN TU 'JAM
PA BDE BA LA RJE BTZUN RNAM PAR SNANG MDZAD KYI SKYIL MO KRUNG
LTA BU'AM SKYIL MO KRUNG PHYED DU YANG RUNG STE, MIG HA CANG MI
DBYE, HA CANG MI 'DZUMS PAR SNA'I RTZE MOR GTAD CING, LUS HA CANG
YANG MI SGU HA CANG YANG MI DGYE BAR

DRANG POR BSRANGS LA DRAN PA NANG DU GZHAG STE 'DUG PAR BYA'O,
,DE NAS PHRAG PA MNYAM PAR GZHAG LA MGO MI MTHO MI DMA' ZHING
PHYOGS GCIG TU MI YO BAR BZHAG STE SNA DANG LTE BA DRANG POR
GZHAG GO, ,SO DANG MCHU YANG THA MAL PAR GZHAG GO, ,LCE YANG YA
SO'I DRUNG DU BZHAR RO, ,DBUGS

PHYI NANG DU RGYU BA YANG SGRA CAN DANG, RNGAM PA DANG, DBUGS
RGOD PA CAN DU MI BTANG GI ,CI NAS KYANG MI TSOR BAR DAL BU DAL
BUS LHUN GYIS GRUB PA'I TSUL GYIS DBUGS NANG DU RNGUB PA DANG
PHYIR 'BYUNG BAR 'GYUR BA DE LTAR BYA'O, ,DE LA RNAL 'BYOR PAS
THOG MAR DE BZHIN GSHEGS PA'I SKU GZUGS

JI LTAR MTHONG BA DANG JI LTAR THOS PA LA SEMS GTAD DE BZHAG NAS
ZHI GNAS BSGRUB PAR BYA STE, DE BZHIN GSHEGS PA'I SKU GZUGS DE
YANG GSER BTZO MA BZHIN DU SER LA MTSAN DANG DPE BYAD BZANG POS
BRGYAN PA 'KHOR GYI DKYIL 'KHOR GYI NANG NA BZHUGS SHING THABS
SNA TSOGS KYIS

SEMS CAN GYI DON MDZAD PA RGYUN DU YID LA BYED PAS DE'I YON TAN
LA 'DOD PA BSKYED CING BYING BA DANG RGOD PA ZHI BAR BYAS LA, JI
SRID DU DE MDUN DU BZHUGS PA BZHIN DU GSAL BAR MTHONG BAR GYUR PA
DE SRID DU BSAM GTAN BYA'O, ,DE NAS DE BZHIN GSHEGS PA'I SKU'I
GZUGS BRNYAN BYON

PA DANG BZHUD PA LA RTOG PAS LHAG MTHONG BSGOM PAR BYA'O, ,DE NAS
'DI SNYAM DU BSAM PAR BYA STE, JI LTAR DE BZHIN GSHEGS PA'I SKU'I
GZUGS BRNYAN 'DI GANG NAS KYANG MA GSHEGS, GAR YANG MI BZHUD,
BZHUGS BZHIN DU YANG NGO BO NYID KYIS STONG LA, BDAG DANG BDAG GI

DANG BRAL BA DE BZHIN DU CHOS THAMS CAD KYANG NGO BO NYID KYIS
STONG ZHING 'ONG BA DANG 'GRO BA DANG BRAL BA GZUGS BRNYAN LTA BU
STE, YOD PA LA SOGS PA'I NGO BO DANG BRAL BA'O ZHES DPYAD NAS
RNAM PAR RTOG PA MED CING BRJOD PA MED PAR NGANG GCIG TU GYUR
PA'I YID KYIS DE KHO NA BSGOM ZHING JI SRID 'DOD

@57B PAR 'DUG PAR BYA'O, ,TING NGE 'DZIN 'DI NI DA LTAR GYI SANGS
RGYAS MNGON SUM DU BZHUGS PA ZHES BYA BA'I TING NGE 'DZIN LAS
BSTAN TE, TING NGE 'DZIN 'DI'I PHAN YON ZHIB TU NI MDO SDE DE
NYID LAS RIG PAR BYA'O, ,RNAM PA GCIG TU NA RNAM PA JI SNYED KYIS
CHOS THAMS CAD BSDUS

PAR GYUR PA DE LA SEMS BZHAG STE BYING BA DANG RGOD PA LA SOGS PA
RAB TU ZHI BAR ZHI GNAS BSGRUB PAR BYA'O, ,MDOR NA CHOS THAMS CAD
NI GZUGS CAN DANG GZUGS CAN MA YIN PA'I BYE BRAG GIS BSDUS TE, DE
LA GZUGS CAN RNAMS NI GZUGS KYI PHUNG POR 'DUS SO, ,

TSOR BA LA SOGS PA'I PHUNG PO NI GZUGS CAN MA YIN PA'I NGO BO
NYID DO, ,'DI LA BYIS PA DAG YOD PA LA SOGS PAR 'DZIN PA LA ZHEN
PA'I PHYIR BLO PHYIN CI LOG TU GYUR NAS 'KHOR BA NA YONGS SU
'KHYAMS TE, DE DAG GI PHYIN CI LOG BSAL BA'I PHYIR DE DAG LA
SNYING RJE CHEN PO MNGON

DU BYAS LA, RNAL 'BYOR PA'I ZHI GNAS GRUB NAS DE KHO NA RTOGS PAR
BYA BA'I PHYIR, DE NAS LHAG MTHONG BSGOM PAR BYA STE, YANG DAG
PAR SO SOR RTOG PA NI LHAG MTHONG ZHES BYA'O, ,YANG DAG PA NI
GANG ZAG DANG, CHOS LA BDAG MED PA'O, ,DE LA GANG ZAG LA BDAG MED

PA NI GANG PHUNG PO RNAMS BDAG DANG BDAG GI MED PA NYID DO, ,CHOS
LA BDAG MED PA NI GANG DE DAG SGYU MA LTA BU NYID DO, ,DE LA RNAL
'BYOR PAS 'DI LTAR BRTAG PAR BYA STE, GANG ZAG NI GZUGS LA SOGS
PA LAS GUD NA MED DE, DE MI SNANG BA'I PHYIR DANG, GZUGS LA

SOGS PA NYID LA NGA'O SNYAM PA'I SHES PA 'BYUNG BA'I PHYIR RO,
,GANG ZAG NI GZUGS LA SOGS PA'I PHUNG PO'I NGO BO NYID KYANG MA
YIN TE, GZUGS LA SOGS PA DE DAG MI RTAG LA DU MA'I NGO BO NYID
YIN PA'I PHYIR DANG, GANG ZAG NI RTAG PA DANG GCIG PU'I NGO BO
NYID YIN PAR GZHAN DAG

GIS BRTAGS PA'I PHYIR RO, ,DE NYID DAM GZHAN NYID DU BRJOD DU MI
RUNG BA'I GANG ZAG GI DNGOS PO YOD PAR NI MI RUNG STE, DNGOS PO
LA YOD PA'I RNAM PA GZHAN MED PA'I PHYIR RO SNYAM DU BRTAG PAR
BYA'O, ,DE LTA BAS NA 'DI LTA STE, 'JIG RTEN GYI NGA DANG NGA'I
ZHES BYA BA NI BRDZUN TE 'KHRUL PA KHO

@58A *, ,NA YIN PAR NGES PAR RIG NAS, DE NAS CHOS LA BDAG MED PA
RTOG PAR BYA BA'I PHYIR CHOS GZUGS CAN RNAMS LA YANG CI 'DI DAG
SEMS LAS GUD NA DON DAM PAR YOD DE 'DUG PA ZHIG GAM, 'ON TE SEMS
NYID GZUGS LA SOGS PAR SNANG STE, RMI LAM GYI

GNAS SKABS NA SNANG BA DANG 'DRA BA ZHIG YIN ZHES DPYAD PAR
BYA'O, ,DES DE DAG LA RDUL PHRA RAB TU RTOG CING RDUL PHRA RAB
RNAMS KYANG CHA SHAS KYIS SO SOR BRTAGS NA MI DMIGS TE, DE LTAR
MA DMIGS NA DE YOD PA'AM MED PA NYID DU RNAM PAR RTOG PA ZLOG
PAR BYED DO, ,KHAMS GSUM

PA YANG SEMS TZAM DU RTOGS KYI GZHAN DU MA YIN NO, ,DE SKAD LANG
KAR GSHEGS PA LAS KYANG BKA' STZAL TE, RDZAS NI RDUL DU RNAM
BSHIG CING, ,GZUGS LA RNAM PAR MA RTOG SHIG ,SEMS TZAM RNAM PAR
GZHAG PA NI, ,LTA BA NGAN PAS MI RTOGS SO, ,ZHES 'BYUNG

NGO; ,DE 'DI SNYAM DU SEMS TE, SEMS NYID THOG MA MED PA'I DUS NA
GZUGS LA SOGS PA YANG DAG PA MA YIN PA LA MNGON PAR ZHEN PA'I
DBANG GIS RMI LAM NA DMIGS PA'I GZUGS LA SOGS PA SNANG BA BZHIN
DU BYIS PA RNAMS LA GZUGS LA SOGS PA PHYI ROL DU CHAD PA BZHIN DU
SNANG

STE; DE LTA BAS NA KHAMS GSUM PA NI SEMS TZAM KHO NA YIN NO, ,DES
DE LTAR CHOS SU GDAGS PA MTHA' DAG NI SEMS KHO NA YIN PAR RTOGS
NAS, DE LA SO SOR BRTAGS NA CHOS THAMS CAD KYI NGO BO NYID LA SO
SOR BRTAGS PA YIN NO SNYAM NAS SEMS KYI NGO BO NYID LA SO SOR

RTOG GO, ,DE 'DI LTAR DPYOD DO, ,DON DAM PAR NA SEMS KYANG SGYU
MA BZHIN DU MA SKYES PA STE, GANG GI TSE BRDZUN PA'I NGO BO NYID
GZUGS LA SOGS PA'I RNAM PA 'DZIN PAR SEMS NYID SNA TSOGS KYI RNAM
PAR SNANG BA DE'I TSE DE LAS GUD NA MED PA'I PHYIR DE NYID KYANG
GZUGS LA SOGS PA

BZHIN DU BDE BA NYID DU GA LA 'GYUR, JI LTAR GZUGS LA SOGS PA SNA
TSOGS KYI RNAM PA YIN PAS GCIG DANG DU MA'I NGO BO NYID MA YIN PA
DE BZHIN DU SEMS KYANG DE LAS GUD NA MED PA'I PHYIR GCIG DANG DU
MA'I NGO BO NYID MA YIN NO, ,SEMS SKYE BA'I TSE YANG GANG NAS
KYANG MI 'ONG, ,'GAG

@58B PA'I TSE YANG GANG DU YANG MI 'GRO STE, DON DAM PAR NA BDAG
DANG GZHAN DANG GNYIS KA LAS SKYE BAR MI RIGS SO, ,DE LTA BAS NA
SEMS KYANG SGYU MA BZHIN TE, SEMS JI LTA BA DE BZHIN DU CHOS
THAMS CAD KYANG SGYU MA LTA BU STE, DON DAM PAR NA MA SKYES PA'O
SNYAM DU BRTAG PAR BYA'O, ,RNAL

'BYOR PA DES SEMS GANG GIS SO SOR RTOG PA LA BRTAGS NA DE'I NGO
BO NYID KYANG MI DMIGS TE, DE LTAR RNAL 'BYOR PAS DMIGS PA GANG
DANG GANG LA SEMS 'PHRO BA DE DANG DE'I NGO BO NYID LA YONGS SU
BRTAGS NA DE'I NGO BO NYID KYANG MI DMIGS TE, DES GANG GI TSE MI
DMIGS PA DE'I TSE DNGOS PO THAMS

CAD BRTAGS SHING CHU SHING GI SDONG PO BZHIN DU SNYING PO MED PAR
RTOGS NA DE LAS SEMS ZLOG PAR BYED DO, ,DE NAS YOD PA LA SOGS PAR
RNAM PAR RTOG PA MED PAR GYUR NAS SPROS PA THAMS CAD DANG BRAL BA
MTSAN MA MED PA'I RNAL 'BYOR 'THOB BO, ,DE SKAD 'PHAGS PA DKON
MCHOG SPRIN LAS

KYANG BKA' STZAL TE, DE LTAR SKYON LA MKHAS PA DES SPROS PA THAMS
CAD DANG BRAL BA'I PHYIR STONG PA NYID BSGOM PA LA RNAL 'BYOR DU
BYED DO, ,DE LTAR STONG PA NYID BSGOM PA MANG BAS GNAS GANG DANG
GANG DU SEMS 'PHRO ZHING SEMS MNGON PAR DGA' BA'I GNAS DE DAG GI
NGO BO NYID YONGS SU

BTZAL NA STONG PAR RTOGS SO, ,SEMS GANG YIN PA DE YANG BRTAGS NA
STONG PAR RTOGS SO, ,SEMS GANG GIS RTOG PA DE'I NGO BO NYID KUN
TU BTZAL NA STONG PAR RTOGS TE, DE DE LTAR RTOGS PAS MTSAN MA MED
PA'I RNAL 'BYOR LA 'JUG GO ZHES 'BYUNG NGO, ,'DI NI 'DI SKAD DU
GANG

NYE BAR MI RTOG PA DE NI MTSAN MA MED PA LA 'JUG PAR MI 'GYUR
ZHES BSTAN PA YIN NO, ,DE LTAR CHOS RNAMS KYI NGO BO NYID LA NYE
BAR RTOG PA NA GANG GI TSE MI DMIGS PA DE'I TSE YOD PAR MI RTOG
GO, ,MED PAR YANG MI RTOG STE GANG MED PAR BRTAGS PA DE YANG DE'I
BLO LA DUS THAMS CAD DU MI SNANG

BA'I PHYIR RO, ,GAL TE DNGOS PO ZHIG MTHONG BAR GYUR NA NI DE'I
TSE DE 'GAG PA'I PHYIR MED DO ZHES BRTAG PAR BYA NA, GANG GI TSE
RNAL 'BYOR PA'I SHES RAB KYIS BRTAGS NA DUS GSUM DU YANG DNGOS PO
MI DMIGS PA DE'I TSE GANG 'GAG PA'I PHYIR MED CES RNAM PAR BRTAG
PAR BYA, DNGOS PO DANG

@59A *, ,DNGOS PO MED PAR RTOG PA GNYIS KYIS RTOG PA THAMS CAD LA
KHYAB PA'I PHYIR DE'I TSE DE LTAR DE LA RTOG PA GZHAN DAG KYANG
MI 'BYUNG STE, KHYAB PAR BYED PA MED NA KHYAB PAR BYA BA YANG MED
PA'I PHYIR RO, ,DE LTAR GYUR NA SPROS PA MED PA RNAM PAR MI RTOG
PA NYID LA ZHUGS PA

YIN NO, ,GZUGS LA SOGS PA LA YANG MI GNAS PA YIN NO, ,SHES RAB
KYIS BRTAGS NA DNGOS PO MTHA' DAG GI NGO BO NYID MA DMIGS PA'I
PHYIR SHES RAB MCHOG GI BSAM GTAN PA YANG YIN NO, ,DE DE LTAR
GANG ZAG DANG CHOS LA BDAG MED PA'I DE KHO NA LA ZHUGS PAS BLTA
BAR

BYA BA DANG, BRTAG PAR BYA BA GZHAN MED PA'I PHYIR DPYOD PA MED
CING BRJOD PA MED PAR NGANG GCIG TU GYUR PA'I YID RANG GI NGANG
GIS 'JUG PAS MNGON PAR 'DU BYED PA MED PA'I PHYIR RNAL 'BYOR PAS
DE KHO NA DE SHIN TU GSAL BAR NGES PAR GZUNG ZHING 'DUG PAR
BYA'O, ,DER GNAS KYANG SEMS KYI RGYUD

RNAM PAR MI G-YENG BAR BYA'O, ,GANG GI TSE BAR SKABS SU SEMS PHYI
ROL DU RNAM PAR G-YENGS PAR MTHONG BA DE'I TSE DE'I NGO BO NYID
LA BRTAGS NAS RNAM PAR G-YENGS PA ZHI BAR BYAS LA YANG DE NYID DU
SEMS GZHAG PAR BYA'O, ,GANG GI TSE DE LA SEMS MNGON PAR MI DGA'
BAR MTHONG BA DE'I

TSE TING NGE 'DZIN GYI YON TAN MTHONG BA'I PHYIR DE LA DGA' BA
BSGOM PAR BYA'O, ,RNAM PAR G-YENG BA LA NYES PAR MTHONG BA'I
PHYIR MI DGA' BA RAB TU ZHI BAR BYA'O, ,CI STE RMUGS PA DANG
GNYID KYIS NON PAS RGYU BA MI GSAL BA'I PHYIR SEMS BYING BA'AM
BYING DU DOGS PAR GYUR PA DE'I TSE MCHOG TU

DGA' BA'I DNGOS PO SANGS RGYAS KYI GZUGS LA SOGS PA'AM, SNANG
BA'I 'DU SHES YID LA BYAS NAS BYING BA ZHI BAR BYAS NAS DE KHO NA
NYID SHIN TU BSTAN PAR GZUNG BAR BYA'O, ,GANG GI TSE RNAL 'BYOR
PA DMUS LONG DANG 'DRA BA'AM, MUN PAR ZHUGS PA'I MI DANG 'DRA
BA'AM, MIG BTZUMS

PA DANG 'DRA BAR DE KHO NA SHIN TU GSAL BAR MI 'DZIN PA DE'I TSE
BYING BA DANG LHAG MTHONG MED PAR RIG PAR BYA'O, ,JI STE GANG GI
TSE SNGON MYONG BA'I YUL LA 'DOD PAS BAR SKABS SU SEMS RGOD
PA'AM, RGOD DU DOGS PAR MTHONG BA DE'I TSE MI RTAG PA LA SOGS PAS
SKYO BA'I DNGOS PO YID LA BYAS LA RGOD

@59B PA ZHI BAR BYA'O, ,DE NAS YANG DE KHO NA NYID LA SEMS MNGON
PAR 'DU BYED PA ME PAR 'JUG PA LA 'BAD PAR BYA'O, ,GANG GI TSE
RNAM PAR G-YENG BA'I MI LTA BU'AM, SPRE'U BZHIN DU SEMS MI GNAS
PAR GYUR PA NA RGOD PA DANG ZHI GNAS MED PA YIN PAR RIG PAR
BYA'O, ,CI STE GANG GI TSE BYING BA DANG RGOD

PA LAS DBEN PA'I PHYIR MNYAM PAR ZHUGS SHING RANG GI NGANG GIS
'JUG PAS DE KHO NA NYID LA SEMS SHIN TU GSAL BAR GYUR PA DE'I TSE
RTZOL BA GLOD PAS BTANG SNYOMS SU BYAS TE, DE'I TSE ZHI GNAS DANG
LHAG MTHONG ZUNG DU 'BREL PA'I LAM GRUB PA YIN PAR RIG PAR BYA'O,
,YANG GANG GI TSE LHAG MTHONG

BSGOMS PAS SHES RAB SHIN TU SHAS CHE BAR GYUR PA DE'I TSE ZHI
GNAS MTSUNGS PA'I PHYIR MAR ME RLUNG LA BZHAG PA BZHIN DU SEMS
G-YO BAS DE KHO NA SHIN TU GSAL BAR MI MTHONG BAR 'GYUR TE, DE'I
PHYIR DE'I TSE ZHI GNAS BSGOM PAR BYA'O, ,ZHI GNAS KYI SHAS CHE
NA YANG GNYID KYIS LOG PA'I

MI BZHIN DU DE KHO NA SHIN TU GSAL BAR MTHONG BAR MI 'GYUR TE, DE
LTA BAS NA DE'I TSE YANG SHES RAB BSGOM PAR BYA'O, ,GANG GI TSE
GLANG GNYIS ZUNG DU 'BREL TE MNYAM DU ZHUGS PA BZHIN DU GNYIS KA
MNYAM DU ZHUGS PAR GYUR PA DE'I TSE JI SRID DU LUS DANG SEMS LA
GNOD PAR MA GYUR PA DE SRID DU

MNGON PAR 'DU BA BA MED PAR GNAS PAR BYA'O, ,MDOR NA TING NGE
'DZIN THAMS CAD LA NYES PA DRUG YOD DE, LE LO DANG, DMIGS PA
BRJED PA DANG, BYING BA DANG, RGOD PA DANG, MI RTZOL BA DANG,
RTZOL BA'O, ,DE DAG GI GNYEN POR SPONG BA'I 'DU BYED BRGYAD BSGOM
PAR BYA STE, 'DI

LTA STE, DAD PA DANG, 'DUN PA DANG, RTZOL BA DANG, SHIN TU
SBYANGS PA DANG, DRAN PA DANG, SHES BZHIN DANG, SEMS PA DANG,
BTANG SNYOMS SO, ,DE LA DANG PO BZHI NI LE LO'I GNYEN PO STE, 'DI
LTAR TING NGE 'DZIN GYI YON TAN RNAMS LA MNGON PAR YID CHES PA'I
MTSAN

NYID KYIS DAD PAS RNAL 'BYOR PA 'DOD PA SKYE BAR 'GYUR RO, ,DE
NAS 'DOD PAR GYUR PAS BRTZON 'GRUS RTZOM MO, DE NAS BRTZON 'GRUS
LA BRTEN PAS LUS DANG SEMS LAS SU RUNG BA NYID DU BYED DO, ,DE
NAS LUS DANG SEMS SHIN TU SBYANGS PAS LE LO LDOG PAR 'GYUR RO,
,DE BAS NA DAD PA LA

@60A *, ,SOGS PAS LE LO SPONG BAR 'GYUR TE, DE'I PHYIR DE DAG
BSGOM PAR BYA'O, ,DRAN PA NI DMIGS PA BRJED PA'I GNYEN PO'O,
,SHES BZHIN NI BYING BA DANG RGOD PA GNYIS KYI GNYEN PO STE, DES
DE GNYIS RTOGS NAS SPONG BA'I PHYIR RO, ,BYING BA DANG RGOD

PA MA ZHI BA'I DUS NA MI RTZOL BA NYES PA STE, DE'I PHYIR DE'I
GNYEN POR SEMS PA BSGOM PAR BYA'O, ,GANG GI TSE BYING BA DANG,
RGOD PA RAB TU ZHI STE SEMS RNAL DU 'JUG PA DE'I TSE RTZOL BA
NYES PA STE, DE'I TSE DE'I GNYEN POR BTANG SNYOMS BSGOM PAR
BYA'O, ,SEMS MNYAM PAR ZHUGS PA'I

TSE GAL TE RTZOL BA BYAS NA DE'I TSE SEMS RNAM PAR G-YENG BAR
'GYUR RO, ,SEMS BYING BAR GYUR PA LA GAL TE RTZOL BA MA BYAS NA
DE'I TSE LHAG MTHONG MED PA'I PHYIR MI LONG BA BZHIN DU SEMS
BYING BAR 'GYUR RO, ,DE LTA BAS NA SEMS ZHUM PA BSAL ZHING RGOD
PA ZHI BAR BYAS LA MNYAM PAR GYUR

PAS BTANG SNYOMS SU BYA'O, ,DE NAS RNAL 'BYOR PA JI SRID DU DGA'
BA DE SRID DU MNGON PAR 'DU BYED PA MED PA KHO NAR DE KHO NA
BSGOM ZHING 'DUG PAR BYA'O, ,LUS DANG SEMS LA GNOD PAR GYUR NA
SKABS SKABS SU 'JIG RTEN MTHA' DAG LA BLTAS LA SGYU MA DANG, RMI
LAM DANG, CHU ZLA LTA BU DANG,

MIG YOR LTA BUR RTOGS PAR BYA'O, ,DE SKAD DU RNAM PAR MI RTOG PAR
'JUG PA LAS KYANG BKA' STZAL TE, 'JIG RTEN LAS 'DAS PA'I YE SHES
KYIS CHOS THAMS CAD NAM MKHA'I DKYIL DANG 'DRA BAR MNYAM PAR
MTHONG NGO, ,DE'I RJES LA THOB PA NI SGYU MA DANG, SMIG RGYU
DANG, CHU ZLA

BZHIN DU MTHONG NGO ZHES 'BYUNG NGO, ,DE LTAR 'GRO BA SGYU MA LTA
BUR RTOGS NAS SEMS CAN THAMS CAD LA SNYING RJE CHEN PO MNGON DU
BYAS LA 'DI SNYAM DU BSAM PAR BYA STE, BYIS PA'I BLO CAN DE DAG
GIS CHOS ZAB MO 'DI LTA BU MA RTOGS NAS GZOD MA NAS ZHI BA'I CHOS
RNAMS LA YANG YOD PA LA

SOGS PAR SGRO BTAGS TE, PHYIN CI LOG TU GYUR NAS LAS DANG NYON
MONGS PA RNAM PA SNA TSOGS BSTZOGS [?] TE, DE'I PHYIR 'KHOR BAR YONGS
SU 'KHYAMS PAS NA BDAG GIS CI NAS KYANG, 'DI DAG CHOS ZAB MO 'DI
LTA BU KHONG DU CHUD PAR BYA'O SNYAM DU BSAM PAR BYA'O, ,DE NAS

@60B NGAL BSOS TE, YANG DE BZHIN DU CHOS THAMS CAD MI SNANG BA'I
TING NGE 'DZIN LA 'JUG PAR BYA'O, ,YANG SEMS SKYO BAR GYUR NA
YANG NGAL BSOS TE DE BZHIN DU 'UG PAR BYA'O, ,DE LTA BU'I RIM PA
'DIS CHU TSOD GCIG GAM, MEL TSE THUN PHYED DAM, THUN GCIG GAM JI
SRID NUS PA

DE SRID DU 'DUG PAR BYA'O, ,DE NAS TING NGE 'DZIN LAS LDANG BAR
'DOD NA SKYIL MO KRUNG MA BSHIG PAR 'DI SNYAM DU BSAM PAR BYA
STE, CHOS 'DI DAG THAMS CAD DON DAM PAR NA MA SKYES PA YIN YANG
SGYU MA BZHIN DU RGYU DANG RKYEN SO SOR NGES PA SNA TSOGS 'DUS
PA'I DBANG GIS MA BRTAGS NA NYAMS

DGA' BA SNA TSOGS KHO NA DAG 'BYUNG STE, DES NA CHAD PAR LTA BAR
YANG MI 'GYUR RO, ,SGRO 'DOGS PA'I MTHAR YANG MI 'GYUR TE, 'DI
LAR SHES RAB KYIS RNAM PAR DPYAD NA MI DMIGS TE, DES NA RTAG PA
NYID DANG SGRO 'DOGS PA'I MTHAR YANG MI 'GYUR RO, ,DE LA GANG DAG
SHES RAB

KYI MIG DANG BRAL BAS PHYIN CI LOG GI BLO CAN DU GYUR CING BDAG
TU MNGON PAR ZHEN NAS LAS RNAM PA SNA TSOGS BYED PA DE DAG NI
'KHOR BA NA YONGS SU 'KHYAM MO, GANG DAG 'KHOR BA LA GCIG TU MI
PHYOGS SHING SNYING RJE CHEN PO DANG BRAL BA DANG, SEMS CAN GYI
DON DU SBYIN PA LA SOGS PA PHA

ROL TU PHYIN PA RDZOGS PAR MI BYED KYI, BDAG 'DUL BA 'BA' ZHIG
BYED PA'I SEMS CAN DE DAG NI THABS MED PA'I PHYIR NYAN THOS SAM
RANG SANGS RGYAS KYI BYANG CHUB TU LTUNG NGO, ,GANG DAG 'GRO BA
NGO BO NYID MED PAR KHONG DU CHUD NAS KYANG SNYING RJE CHEN PO'I
STOBS KYIS 'GRO BA MTHA' DAG GDON

PAR DAM BCAS NAS, SGYU MA MKHAN BZHIN DU BLO PHYIN CI LOG TU MA
GYUR PAS BSOD NAMS DANG YE SHES KYI TSOGS RGYA CHEN PO YONGS SU
SGRUB PA DE DAG NI DE BZHIN GSHEGS PA'I GO 'PHANG BRNYES NAS
'KHOR BA NA 'GRO BA MA LUS PA LA PHAN PA DANG BDE BA'I RNAM PA
THAMS CAD YANG DAG PAR SGRUB

CING BZHUGS SO, ,DE DAG KYANG YE SHES KYI TSOGS KYI STOBS KYIS
NYON MONGS PA MTHA' DAG SPANGS PAS 'KHOR BAR YANG MI LTUNG LA,
SEMS CAN THAMS CAD LA LTA BAS BSOD NAMS KYI TSOGS RGYA CHE ZHING
TSAD MED PA BSAGS PA'I DBANG GIS NA MYA NGAN LAS 'DAS PAR YANG MI
LTUNG NGO,,

@61A *, ,SEMS CAN THAMS CAD KYI NYE BAR 'TSO BAR YANG 'GYUR RO,
,DE LTA BAS NA SEMS CAN MTHA' DAG LA PHAN PA DANG BDE BA BSKYED
PAR 'DOD PA MI GNAS PA'I MYA NGAN LAS 'DAS PA THOB PAR 'DOD PA
DAG GIS BSOD NAMS DANG YE SHES KYI TSOGS RGYA CHEN PO SGRUB PA

LA DUS THAMS CAD DU MNGON PAR BRTZON PAR BYA'O SNYAM DU BSAM MO,
DE SKAD DE BZHIN GSHEGS PA'I GSANG BA'I MDO LAS KYANG BKA' STZAL
TE, YE SHES KYI TSOGS NI NYON MONGS PA MTHA' DAG SPONG BAR 'GYUR
BA LAGS SO, ,BSOD NAMS KYI TSOGS NI SEMS CAN THAMS CAD NYE BAR

'TSO BAR 'GYUR BA LAGS SO, ,BCOM LDAN 'DAS DE LTA LAGS PAS BYANG
CHUB SEMS DPA' SEMS DPA' CHEN POS BSOD NAMS DANG YE SHES KYI
TSOGS LA BRTZON PAR BGYI'O ZHES 'BYUNG NGO, ,'PHAGS PA DE BZHIN
GSHEGS PA SKYE BA 'BYUNG BA'I MDO LAS KYANG BKA' STZAL TE, GANG

DE BZHIN GSHEGS PA RNAMS 'BYUNG BA DE NI RGYU GCIG PU MA YIN NO,
,DE CI'I PHYIR ZHE NA, KYE RGYAL BA'I SRAS DE BZHIN GSHEGS PA
RNAMS NI YANG DAG PAR 'GRUB PA'I RGYU TSAD MED PA 'BUM PHRAG BCUS
YANG DAG PAR 'GRUB STE, BCU GANG ZHE NA, 'DI LTA STE, BSOD NAMS
DANG YE

SHES KYI TSOGS TSAD MED PA SA MI NGOMS PA YANG DAG PAR 'GRUB PA'I
RGYU DANG ZHES BYA BA LA SOGS PA RGYAS PAR 'BYUNG NGO, ,'PHAGS PA
DRI MA MED PAR GRAGS PAS BSTAN PA LAS KYANG BKA' STZAL TE, KYE
GROGS PO DAG DE BZHIN GSHEGS PA'I SKU NI BSOD NAMS BRGYA LAS NGES
PAR SKYES

PA'O; ,DGE BA'I CHOS THAMS CAD LA NGES PAR SKYES PA'O, ,DGE BA'I
LAS TSAD MED PA LAS NGES PAR SKYES SO ZHES BYA BA LA SOS PA RGYA
CHER 'BYUNG NGO, ,DE LTAR BYAS NA DAL GYIS SKYIL MO KRUNG BSHIG
STE, PHYOGS BCU NA BZHUGS PA'I SANGS RGYAS DANG BYANG CHUB SEMS
DPA' THAMS

CAD LA PHYAG BTZAL NAS DE DAG LA MCHOD PA DANG BSTOD PA BYAS LA,
'PHAGS PA BZANG PO SPYOD PA LA SOGS PA'I SMON LAM CHEN PO GDAB
PO, ,DE NAS STONG PA NYID DANG SNYING RJE'I SNYING PO CAN BLA NA
MED PA'I BYANG CHUB TU YONGS SU BSNGOS PA'I SBYIN PA LA SOGS PA'I
BSOD NAMS KYI TSOGS SGRUB PA LA

@61B MNGON PAR BRTZON PAR BYA'O, ,GANG ZHIG SEMS KYI RNAM PAR
RTOG PAS BSKYED PA'I DGE BA DANG MI DGE BA'I LAS KYI DBANG GIS
SEMS CAN RNAMS MTHO RIS LA SOGS PA'I 'BRAS BU MYONG ZHING 'KHOR
BA NA 'KHOR RO, ,GANG DAG CI YANG MI SEMS CI YANG MI BYED PA DE
DAG NI 'KHOR BA LAS YONGS

SU THAR BAR 'GYUR RO, ,DE LTA BAS NA CI YANG MI BSAM MO, SBYIN PA
LA SOGS PA DGE BA SPYAD PAR YANG MI BYA'O, ,SBYIN PA LA SOGS PA
SPYOD PA NI SKYE BO BLUN PO'I DBANG DU MDZAD NAS BSTAN PA KHO NA
YIN NO SNYAM DU SEMS SHING DE SKAD KYANG SMRA BA DES NI THEG PA
CHEN PO MTHA' DAG SPANGS PA YIN

NO; ,THEG PA CHEN PO THAMS CAD KYI RTZA BA NI THEG PA CHEN PO YIN
PAS DE SPANGS NA THEG PA THAMS CAD SPANGS PAR 'GYUR RO, ,'DI LTAR
CI YANG MI BSAM MO ZHES SMRA BA NI YANG DAG PAR SO SOR RTOG PA'I
MTSAN NYID KYI SHES RAB SPANGS PAR 'GYUR RO, ,YANG DAG PA'I YE
SHES KYI RTZA BA NI YANG

DAG PAR SO SOR RTOG PA YIN PAS NA DE SPANGS NA RTZA BA BCAD PA'I
PHYIR 'JIG RTEN LAS 'DAS PA'I SHES RAB SPANGS PAR 'GYUR RO,
,SBYIN PA LA SOGS PA DGE BA SPYAD PAR MI BYA'O ZHES SMRAS PAS
KYANG SBYIN PA LA SOGS PA THABS SHIN TU ZUR PHYIN PAR SPANGS PA
YIN NO, ,MDOR NA 'DI LTA STE, THABS

DANG SHES RAB NI THEG PA CHEN PO'O, ,DE SKAD 'PHAGS PA GA YA
MGO'I RI LAS KYANG GSUNGS TE, BYANG CHUB SEMS DPA' RNAMS KYI LAM
NI MDOR BSDU NA GNYIS TE, GNYIS GANG ZHE NA, 'DI LTA STE, THABS
DANG, SHES RAB BO ZHE'O, ,'PHAGS PA DE BZHIN GSHEGS PA'I GSANG BA
LAS KYANG

BKA' STZAL TE, THABS DANG SHES RAB 'DI GNYIS KYIS BYANG CHUB SEMS
DPA'I LAM THAMS CAD BSDUS PAR 'GYUR RO ZHES 'BYUNG STE, DE'I
PHYIR THEG PA CHEN PO SPONG BA NI LAS KYI SGRIB PA CHEN PO BYAS
PAR 'GYUR RO, ,DE LTA BAS NA THEG PA CHEN PO SPONG BA, THOS PA
NYUNG BA, BDAG GI

LTA BA MCHOG TU 'DZIN PA, SKYE BO MKHAS PA LA BSNYEN BKUR MA BYAS
PA, DE BZHIN GSHEGS PA'I GSUNG RAB KYI TSUL MA RTOGS PA, BDAG
PHUNG BAR BYAS NAS GZHAN YANG PHUNG BAR BYED PA RIGS PA DANG LUNG
DANG 'GAL BA'I DUG GIS BTAB PA'I TSIG NI MKHAS PA BDAG LA LEGS SU

@62A *, ,'DOD PAS ZAS DUG CAN BZHIN DU RGYANG RING DU YONGS SU
SPANG BAR BYA'O, ,DE LTAR DES YANG DAG PAR SO SOR RTOG PA SPANGS
NA CHOS SHIN TU RNAM PAR 'BYED PA ZHES BYA BA YANG DAG PA BYANG
CHUB KYI YAN LAG DAM PA KHO NA YANG SPANGS PAR 'GYUR RO, ,YANG
DAG PAR SO SOR RTOG PA

MED PAR RNAL 'BYOR PAS THABS GANG GIS THOG MA MED PA'I DUS NAS
GZUGS LA SOGS PA'I DNGOS PO LA MNGON PAR ZHEN CING GOMS PA'I SEMS
RNAM PAR MI RTOG PA NYID LA RNAM PAR GZHAG PAR BYA, GAL TE CHOS
THAMS CAD LA DRAN PA MED PA DANG, YID LA BYED PA MED PAS 'JUG GO
ZHE

NA; DE YANG RIGS PA MA YIN TE, YANG DAG PAR SO SOR RTOG PA MED
PAR NI NYAMS SU MYONG BA'I CHOS THAMS CAD MI DRAN PAR BYA BA
DANG, YID LA MI BYA BAR BYED MI NUS SO, ,GAL TE BDAG GIS CHOS 'DI
DAG DRAN PAR MI BYA'O, ,YID LA MI BYA'O SNYAM DU DE LTAR BSGOM
ZHING DE DAG LA DRAN

PA MED PA DANG, YID LA BYED PA MED PA BSGOM PA NI DE'I TSE DES DE
DAG SHIN TU DRAN PA DANG, SHIN TU YID LA BYAS PAR 'GYUR RO, ,CI
STE DRAN PA DANG, YID LA BYED PA MED PA TZAM LA DRAN PA MED PA
DANG, YID LA BYED PA MED PA SKAD DU BYA NA, DE'I TSE DE GNYIS
RNAM PA GANG GIS MED PAR

'GYUR BA DE NYID DPYAD DGOS TE, MED PA NI RGYUR RUNG BAR YANG MI
'GYUR TE, GANG GIS MTSAN MA MED PA DANG, YID LA BYED PA MED PA
LAS RNAM PAR MI RTOG PA NYID DU 'GYUR, DE TZAM GYI PHYIR RNAM PAR
MI RTOG PAR 'GYUR DU ZIN NA NI BRGYAL BA YANG DRAN PA DANG, YID
LA BYED PA MED PAS

RNAM PAR MI RTOG PA NYID DU 'JUG PAR 'GYUR RO, ,YANG DAG PAR SO
SOR RTOG PA MED PAR RNAM PA GZHAN GYIS DRAN PA MED CING YID LA
BYED PA MED PAR BYA BA'I THABS GZHAN MED DO, ,DRAN PA MED PA
DANG, YID LA BYED PA MED PAR GYUR DU ZIN KYANG YANG DAG PAR SO
SOR RTOG PA MED NA CHOS

RNAMS KYI NGO BO NYID MED PA LA 'JUG PAR JI LTAR 'GYUR, CHOS
RNAMS NGO BO NYID KYIS STONG PAR GNAS PA KHO NA YIN DU ZIN KYANG
SO SOR RTOG PA DE MED NA DE DAG GIS STONG PA NYID RTOGS PAR MI
'GYUR RO, ,STONG PA NYID RTOGS PA MED PAS NI SGRIB PA SPONG BAR
MI 'GYUR RO, ,DE LTAR GYUR DU ZIN

@62B NA THAMS CAD KYANG DUS THAMS CAD DU RANG THAR BAR 'GYUR RO,
,YANG RNAL 'BYOR PA DE GAL TE CHOS THAMS CAD LA DRAN PA NYAMS
PA'AM, RMONGS PAS DRAN PA DANG, YID LA BYED PA MI 'JUG NA NI DE'I
TSE SHIN TU RMONGS PA YIN PAS DE RNAL 'BYOR PAR JI LTAR 'GYUR,
YANG DAG PAR SO SOR

RTOG PA MED PAR DE LA DRAN PA MED PA DANG, YID LA BYED PA MED PA
GOMS PAR BYAS PAS GLEN PA NYID GOMS PAR BYAS PA YIN NO, ,DE'I
PHYIR YANG DAG PA'I YE SHES KYI SNANG BA RGYANG RING DU BSRINGS
PAR 'GYUR RO, ,CI STE DE DRAN PA NYAMS PA YANG MA YIN, GLEN PA
YANG MA YIN NA NI DE'I TSE

YANG DAG PAR SO SOR RTOG PA MED PAR JI LTAR DRAN PA MED PA DANG,
YID LA BYED PA MED PAR BYED NUS PAR 'GYUR, DRAN BZHIN DU YANG MI
DRAN, MTHONG BZHIN DU YANG MI MTHONG NGO ZHES BYAR MI RUNG NGO,
,DRAN PA MED PA DANG, YID LA BYED PA MED PA GOMS PAR BYAS NA JI
LTAR SNGON GYI GNAS RJES

SU DRAN PA LA SOGS PA DANG, SANGS RGYAS KYI CHOS LA SOGS PAR
'GYUR TE, 'GAL BA'I PHYIR DRO BA DANG 'GAL BA DRANG BA BSTEN PA'I
TSE DRO BA REG PA'I TSOR BA MI 'BYUNG BA BZHIN NO, ,YANG RNAL
'BYOR PA TING NGE 'DZIN LA SNYOMS PAR ZHUGS PA LA GAL TE YID KYI
RNAM PAR SHES PA YOD NA DE'I

TSE DES GDON MI ZA BAR CI ZHIG LA DMIGS DGOS TE, SO SO'I SKYE BO
RNAMS KYI SHES PA NI GLO BUR DU DMIGS PA MED PAR MI 'GYUR RO, ,CI
STE MED NA NI DE'I TSE JI LTAR CHOS RNAMS KYI NGO BO NYID MED PAR
RTOGS PAR 'GYUR, GNYEN PO GANG GIS NI NYON MONGS PA SPONG BAR
'GYUR, BSAM

GTAN BZHI PA MA THOB PA'I SO SO'I SKYE BA'I SEMS NI 'GOG PAR
'GYUR MI SRID DO, ,DE LTA BAS NA DAM PA'I CHOS LA DRAN PA MED PA
DANG, YID LA BYED PA MED PA 'BYUNG BA DE YANG YANG DAG PAR SO SOR
RTOG PA SNGON DU 'GRO BA YIN PAR BLTA BAR BYA STE, GANG GI PHYIR
YANG DAG PAR SO SOR RTOG PA NYID

KYIS DRAN PA MED PA DANG, YID LA BYED PA MED PAR BYED NUS KYI
GZHAN DU MA YIN TE, 'DI LTAR RNAL 'BYOR PA GANG GI TSE YANG DAG
PA'I SHES RAB KYIS BRTAGS NA DON DAM PAR NA DUS GSUM DU CHOS
SKYES PA GANG YANG MA MTHONG BA DE'I TSE JI LTAR NA DRAN PA DANG,
YID LA BYED PAR BYA, DON DAM PAR

@63A *, ,NA DUS GSUM MED PA'I PHYIR MYONG BA MED PA GANG YIN PA
DE JI LTAR DRAN PAR BYA, YID LA BYED PAR BYA, DE'I PHYIR DE SPROS
PA THAMS CAD NYE BAR ZHI BAS RNAM PAR MI RTOG PA'I YE SHES LA
ZHUGS PA YIN NO, ,DE LA ZHUGS PAS STONG PA NYID RTOGS PAR 'GYUR
RO, ,

DE RTOGS PAS LTA BA NGAN PA'I DRA BA MTHA' DAG SPANGS PAR 'GYUR
RO, ,THABS DANG LDAN PA'I SHES RAB BSTEN PAS KUN RDZOB DANG DON
DAM PA'I BDEN PA LA YANG DAG PAR MKHAS PA YIN NO, ,DE BAS NA
SGRIB PA MED PA'I YE SHES THOB PA'I PHYIR SANGS RGYAS KYI CHOS
THAMS CAD THOB PAR 'GYUR RO, ,

DE LTA BAS NA YANG DAG PAR SO SOR RTOG PA MED NA YANG DAG PA'I YE
SHES 'BYUNG BAR YANG MI 'GYUR, NYON MONGS PA'I SGRIB PA SPONG BAR
YANG MI 'GYUR RO, ,'PHAGS PA 'JAM DPAL RNAM PAR ROL PA'I MDO LAS
KYANG BKA' STZAL TE, BU MO JI LTAR NA BYANG CHUB SEMS DPA' G-YUL
LAS RNAM PAR

RGYAL BA YIN, GSOL PA, 'JAM DPAL RNAM PAR BRTAGS NA CHOS THAMS
CAD MI DMIGS PA GANG LAGS PA'O ZHES 'BYUNG NGO, ,DE LTA BAS NA
RNAL 'BYOR PAS YE SHES KYI MIG PHYE LA SHES RAB KYI MTSON GYIS
NYON MONGS PA'I DGRA RNAMS PHAM PAR BYA STE, 'JIGS PA MED PAR
GNAS PA'I

PHYIR MI SNGAR MA BZHIN DU MIG 'DZUMS PAR MI BYA'O, ,'PHAGS PA
TING NGE 'DZIN GYI RGYAL PO'I MDO LAS KYANG BKA' STZAL TE, GAL TE
CHOS LA BDAG MED SO SOR RTOG ,SO SOR DE BRTAGS GAL TE BSGOM PA
NI, ,DE NYID MYA NGAN 'DAS THOB 'BRAS BU'I RGYU, ,RGYU GZHAN GANG
YIN DES NI ZHI MI

'GYUR, ,ZHES 'BYUNG NGO, ,MDO KUN LAS BTUS PA LAS KYANG 'BYUNG
STE, BDAG LHAG MTHONG GI SBYOR BA LA ZHUGS PAR GNAS KYANG GZHAN
DAG LHAG MTHONG GI SBYOR BA LA MI 'JUG NA BDUD KYI LAS SO ZHES
'BYUNG NGO, ,LHAG MTHONG NI YANG DAG PAR SO SOR RTOG PA'I NGO BO
NYID YIN PAR

'PHAGS PA DKON MCHOG SPRIN DANG, DGONGS PA NGES PAR 'GREL PA LAS
KYANG BKA' STZAL TO, ,'PHAGS PA DKON MCHOG SPRIN LAS KYANG BKA'
STZAL PA, LHAG MTHONG GIS BRTAGS NAS NGO BO NYID MED PAR RTOGS PA
NI MTSAN MA MED PA LA 'JUG PA'O ZHES 'BYUNG NGO, ,'PHAGS PA

@63B LANG KAR GSHEGS PA LAS KYANG, BLO GROS CHEN PO GANG GI PHYIR
BLOS BRTAGS NA RANG DANG SPYI'I MTSAN MI RTOGS TE, DES NA CHOS
THAMS CAD NGO BO NYID MED PA ZHES BYA'O ZHES BKA' STZAL TO, ,GAL
TE YANG DAG PAR SO SOR RTOG PA LA MI BYA NA, DE LTAR BCOM LDAN
'DAS KYIS MDO SDE

DE DANG DE DAG LA YANG DAG PAR SO SOR RTOG PA RNAM PA DU MA BKA'
STZAL PA DE DANG YANG 'GAL BAR 'GYUR RO, ,DE LTA BAS NA BDAG NI
SHES RAB CHUNG NGU, BRTZON 'GRUS CHUNG NGU STE, MANG DU THOS PA
YONGS SU TSOL MI NUS SO ZHES DE SKAD BYA BA'I RIGS KYI, BCOM LDAN
'DAS KYIS MANG DU THOS PA

BSNGAGS PA'I PHYIR DUS THAMS CAD DU YANG DE SPANG BAR NI MI RIGS
SO, ,TSANGS PAS ZHUS PA LAS KYANG BKA' STZAL TE, GANG DAG BSAM
GYIS MI KHYAB PA'I CHOS RNAMS LA SEMS ZHUGS PA DE DAG NI TSUL
BZHIN MA YIN PA'O ZHES 'BYUNG NGO, ,DE LA GANG DAG DON DAM PAR MA
SKYES PA'I CHOS

RNAMS LA SKYE BAR YONGS SU BRTAGS TE, NYAN THOS LA SOGS PA BZHIN
DU DE DAG LA MI RTAG PA DANG SDUG BSNGAL GYI TSUL DU SEMS PAR
BYED PA DE DAG NI SGRO 'DOGS PA DANG SKUR BA 'DEBS PA'I MTHA' DE
DAG LA SEMS PA 'JUG PAS TSUL BZHIN MA YIN PAR 'GYUR TE, DE DGAG
PA'I PHYIR DE SKAD

BKA' STZAL GYI, YANG DAG PAR SO SOR RTOG PA DE DGAG PAR NI MA YIN
TE, DE NI MDO STE KUN LAS KYANG BKA' STZAL PA'I PHYIR RO, ,DE
SKAD TSANGS PAS ZHUS PA DE NYIS LAS KYANG BKA' STZAL TE, BYANG
CHUB SEMS DPA' RNAMS KYIS GSOL PA, GANG CHOS THAMS CAD LA SEMS
KYIS SEMS

KYANG DER MA SMRAS MA NYAMS NA DE'I SLAD DU DE BYANG CHUB SEMS
DPA' ZHES BGYI ZHES 'BYUNG NGO, ,YANG DE NYID LAS JI LTAR NA
BRTZON 'GRUS DANG LDAN PA LAGS, BKA' STZAL PA, GANG GI TSE THAMS
CAD MKHYEN PA'I YE SHES LA BRTAGS NAS MA DMIGS PA'O ZHES GSUNGS
SO, ,YANG DE NYID LAS

TSUL BZHIN DU CHOS LA SO SOR RTOG PA DE DAG NI BLO GROS DANG LDAN
PA YIN NO, ZHES GSUNGS SO, ,YANG DE NYID LAS DE DAG NI CHOS RNAMS
LA SGYU MA DANG SMIG RGYU JI LTA BA BZHIN DU RAB TU RNAM PAR
'BYED DO ZHES GSUNGS SO, ,DE LTAR GANG DANG GANG DU BSAM GYIS MI
KHYAB PA LA SOGS PA'I TSIG THOS NA DE

@64A *, ,DANG DER THOS PA DANG BSAM PA TZAM KHO NAS DE KHO NA
RTOGS PAR GANG DAG SEMS PA DE DAG GI MNGON PA'I NGA RGYAL DGAG
PA'I PHYIR CHOS RNAMS SO SO RANG GIS RIG PAR BYA BA NYID DU BSTAN
PAR BYED DO, ,TSUL BZHIN MA YIN PA'I SEMS PA YANG DGAG PAR BYED
PAR KHONG DU CHUD

PAR BYA'I, YANG DAG PAR SO SOR RTOG PA DE DGAG PAR NI MA YIN NO,
,DE LTA MA YIN NA RIGS PA DANG LUNG SHIN TU MANG PO DANG 'GAL BAR
'GYUR RO ZHES SNGAR BSHAD PA BZHIN NO, ,YANG THOS PA DANG BSAM PA
LAS BYUNG BA'I SHES RAB KYIS RTOGS PA GANG YIN PA DE NYID BSGOM
PA LAS BYUNG BA'I

SHES RAB KYI BSGOM PAR BYA'I, GZHAN DU NI MA YIN TE, RTA DKYUS
KYI SA BSTAN NAS RGYUG PA BZHIN NO, ,DE LTA BAS NA YANG DAG PAR
SO SOR BRTAG PAR BYA'O, ,DE RAM PAR RTOG PA'I NGO BO NYID YIN DU
ZIN KYANG TSUL BZHIN DU YID LA BYED PA'I NGO BO NYID YIN PA'I
PHYIR DE LAS RNAM PAR MI RTOG

PA'I YE SHES 'BYUNG BAR 'GYUR PAS NA YE SHES DE 'DOD PAS DE LA
BRTEN PAR BYA'O, ,RNAM PAR MI RTOG PA'I YANG DAG PA'I YE SHES KYI
ME BYUNG NA SHING GNYIS DRUD PA LAS ME BYUNG BAS SHING DE GNYIS
BSREGS PA BZHIN DU DE YANG PHYIS DE GNYIS KYIS BSREG PAR 'GYUR RO
ZHES 'PHAGS PA DKON MCHOG

BRTZEGS PA LAS KYANG BKA' STZAL TO, ,YANG DGE BA LA SOGS PA'I LAS
CI YANG MI BYA'O ZHES ZER BA DE NI DE SKAD SMRA BAS LAS ZAD NAS
GROL BAR 'GYUR RO ZHES MU STEGS CAN KUN TU TSOL BA'I SMRA BA KHAS
BLANGS PAR 'GYUR RO, ,BCOM LDAN 'DAS KYI GSUNG RAB LA NYON MONGS
PA ZAD NAS GROL

BAR 'GYUR GYI, LAS ZAD NAS GROL BAR 'GYUR BA MED DO, ,THOG MA MED
PA NAS BSAGS PA'I LAS ZAD PAR BYA MI NUS TE, DE NI MTHA' YAS PA'I
PHYIR RO, ,NGAN SONG LA SOGS PA YANG DE'I 'BRAS BU LA SPYOD PA'I
TSE LAS GZHAN DAG KYANG 'BYUNG STE, NYON MONGS PA MED PAR MA GYUR
TE DE RGYUR

GNAS NA LAS DGAG PAR MI NUS PA'I PHYIR MAR ME MA 'GAGS NA DE'I
'OD MI 'GAG PA BZHIN NO, ,LHAG MTHONG LA SKUR BA 'DEBS PA DE'I
NYON MONGS PA ZAD PAR 'GYUR MI SRID DO ZHES SNGAR BSHAD PA YIN
NO, ,CI STE NYON MONGS PA ZAD PAR BYA BA'I PHYIR LHAG MTHONG LA
BRTEN PAR BYA'O SNYAM DU

@64B SEMS NA NI DE'I TSE NYON MONGS PA ZAD PA NYID KYIS GROL BAR
'GRUB STE, LAS ZAD PAR BYA BA'I TSIG DON MED PAR 'GYUR RO, ,MI
DGE BA'I LAS MI BYA'O ZHES ZER BA DE NI RIGS NA, DGE BA CI STE
DGAG ,GAL TE 'KHOR BAR BYED PAS DGAG PA SKAD DU BYAS NA YANG DE
NI MI RUNG STE, BDAG LA

SOGS PAR PHYIN CI LOG GI KUN NAS BSLANG BA'I DGE BA'I LAS GANG
YIN PA DE NYID 'KHOR BAR BYED PA YIN GYI, BYANG CHUB SEMS DPA'
RNAMS KYI LAS SNYING RJE CHEN POS KUN NAS BSLANG BA BLA NA MED PA
YANG DAG PAR RDZOGS PA'I BYANG CHUB TU YONGS SU BSNGOS PA YANG
'KHOR BAR BYED PA MA YIN NO, ,DE

SKAD 'PHAGS PA SA BCU PA LAS KYANG BKA' STZAL TE, DGE BA BCU'I
LAS KYI LAM DE DAG NYID BSNGO BA LA SOGS PA YONGS SU SBYANG BA
BYAS PA'I BYE BRAG GIS NI NYAN THOS DANG, RANG SANGS RGYAS DANG,
BYANG CHUB SEMS DPA' DANG, SANGS RGYAS NYID SGRUB PAR BYED DO
ZHES 'BYUNG NGO, ,'PHAGS

PA DKON MCHOG BRTZEGS PA LAS KYANG, CHU KLUNG CHEN PO THAMS CAD
RGYA MTSO CHEN POR ZHUGS PA'I CHU'I PHUNG PO BZHIN DU BYANG CHUB
SEMS DPA' RNAMS SGO SNA TSOGS NAS DGE BA BSAGS PA YANG THAMS CAD
MKHYEN PA NYID DU RO GCIG PA NYID DU 'GYUR RO ZHES GSUNGS SO,
,SANGS RGYAS

DANG BYANG CHUB SEMS DPA' RNAMS KYI GZUGS KYI SKU DANG, ZHING
YONGS SU DAG PA DANG, 'OD DANG, 'KHOR DANG, LONGS SPYOD CHEN PO
LA SOGS PA PHUN SUM TSOGS PA GANG YIN PA DE NI SBYIN PA LA SOGS
PA BSOD NAMS KYI TSOGS KYI 'BRAS BU NYID YIN PAR MDO SDE DANG DE
DANG DE DAG TU

BCOM LDAN 'DAS KYIS BKA' STZAL PA DE DANG YANG 'GAL BAR 'GYUR RO,
,DGE BA SPYOD PA BKAG PAS NI SO SOR THAR PA'I SDOM PA LA SOGS PA
YANG BKAG PAR 'GYUR TE, DE'I PHYIR DE'I MGO BO DANG KHA SPU BREGS
PA DANG CHOS GOS NGUR SMRIG BCANG BA LA SOGS PA YANG DON MED PAR
'GYUR RO, ,

DGE BA'I LAS MNGON PAR 'DU BYA BA LA MI PHYOGS PAR GYUR NA 'KHOR
BA LA MI PHYOGS PA DANG, SEMS CAN GYI DON BYA BA LA MI PHYOGS PA
KUN TU BSTEN PAR 'GYUR TE, DE'I PHYIR DE'I BYANG CHUB KYANG
RGYANG BSRINGS PAR 'GYUR RO, ,'PHAGS PA DGONGS PA NGES PAR 'GREL
PA LAS KYANG

@65A *, ,BKA' STZAL TE, SEMS CAN GYI DON BYA BA LA SHIN TU MI
PHYOGS PA DANG, 'DU BYED PA MNGON PAR 'DU BYA BA LA SHIN TU MI
PHYOGS PA NI BLA NA MED PA YANG DAG PAR RDZOGS PA'I BYANG CHUB TU
NGAS LUNG MA BSTAN TO ZHES BKA' STZAL TO, ,'PHAGS PA NYE BA 'KHOR
GYIS ZHUS

PA LAS KYANG, 'KHOR BA LA MI PHYOGS PA NI BYANG CHUB SEMS DPA'
RNAMS KYI 'CHAL PA'I TSUL KHRIMS MCHOG YIN NO ZHES BSTAN TO,
,'KHOR BA YONGS SU 'DZIN PA NI TSUL KHRIMS KYI MCHOG YIN NO ZHES
GSUNGS SO, ,'PHAGS PA DRI MA MED PAR GRAGS PAS BSTAN PA LAS KYANG

THABS KYIS ZIN PA'I 'KHOR BAR 'GRO BA NI BYANG CHUB SEMS DPA'
RNAMS KYI THAR PA'O, ,THABS DANG BRAL BA'I SHES RAB NI 'CHING
BA'O, ,SHES RAB DANG BRAL BA'I THABS KYANG 'CHING BA'O, ,SHES RAB
DANG BCAS PA'I THABS NI THAR PA'O, ,THABS DANG BCAS PA'I SHES RAB
KYANG THAR

PA'O ZHES BKA' STZAL TO, ,'PHAGS PA NAM MKHA' MDZOD LAS KYANG,
'KHOR BAR YONGS SU SKYO BA NI BYANG CHUB SEMS DPA' RNAMS KYI BDUD
KYI LAS SO ZHES GSUNGS SO, ,MDO KUN LAS BTUS PA LAS KYANG 'DUS MA
BYAS PA LA YANG SO SOR RTOG LA, 'DUS BYAS KYI DGE BAS KYANG

YONGS SU SKYO BA NI BDUD KYI LAS SO, ,BYANG CHUB KYI LAM YANG RAB
TU SHES LA PHA ROL TU PHYIN PA'I LAM YANG YONGS SU MI TSOL BA NI
BDUD KYI LAS SO ZHES BSTAN TO, ,YANG DE NYID LAS, SBYIN PA LA
SEMS MNGON PAR ZHEN PA NAS SHES RAB KYI BAR LA SEMS MNGON PAR
ZHEN PA NI BDUD

KYI LAS SO ZHES BSHAD PA DE LA SBYIN PA LA SOGS PA BSTEN PA DGAG
PA NI MA YIN GYI, NGAR 'DZIN PA DANG, NGA YIR 'DZIN PA LA SEMS
MNGON PAR ZHEN PA, GZUNG BA DANG 'DZIN PA LA SEMS MNGON PAR ZHEN
PA, DMIGS PA CAN GYI SBYIN PA LA SOGS PA PHYIN CI LOG TU MNGON
PAR

ZHEN PA GANG YIN PA DE DGAG PA STE, PHYIN CI LOG TU MNGON PAR
ZHEN PAS KUN NAS BSLANG BA'I SBYIN PA LA SOGS PA YONGS SU DAG PAR
MI 'GYUR TE BDUD KYI LAS SO ZHES BSHAD DO, ,DE LTA MA YIN NA BSAM
GTAN YANG BSTEN PAR BYA BA MA YIN PAR 'GYUR RO, ,DE LTAR GYUR NA
THAR PAR

@65B YANG JI LTAR 'GYUR, DE'I PHYIR NA DMIGS PA CAN SNA TSOGS SU
'DU SHES PAS SBYIN PA BYIN PA LA SOGS PA GANG YIN PA DE NI YONGS
SU DAG PA MA YIN PAR BSTAN PA'I PHYIR 'PHAGS PA NAM MKHA' MDZOD
LAS KYANG, SEMS CAN PHYIN CI LOG GI LAS SNA TSOGS LA SOGS PA'I
'DU

SHES CAN GYI SBYIN PA LA SOGS PA NI BDUD KYI LAS SO ZHES BSHAD
DO, ,PHUNG PO GSUM PA'I YONGS SU BSNGO BA LAS KYANG BKA' STZAL
PA, GANG BDAG GIS SBYIN PA DANG, TSUL KHRIMS DANG, BZOD PA DANG,
BRTZON 'GRUS DANG, BSAM GTAN DANG, SHES RAB MNYAM PA NYID DU MA

'TSAL NAS DMIGS PAR LTUNG BAS SBYIN PA LA BRTZAL BA DANG, TSUL
KHRIMS MCHOG TU 'DZIN PAS TSUL KHRIMS SRUNG BA DANG, BDAG DANG
GZHAN DU 'DU SHES PAS BZOD PA BSGOMS PA LA SOGS PA GANG LAG PA DE
DAG THAMS CAD SO SOR BSHAGS PAR BGYI'O ZHES 'BYUNG BA GANG YIN PA

DE LA YANG DMIGS PA CAN SNA TSOGS SU 'DU SHES PA PHYIN CI LOG TU
MNGON PAR ZHEN PAS KUN NAS BSLANG BA'I PHYIR SBYIN PA LA SOGS PA
YONGS SU DAG PA MA YIN PA TZAM GYI PHYIR BSHAD KYI, DUS THAMS CAD
DU SBYIN PA LA SOGS PA LA BSTEN PA DGAG PA NI MA YIN NO, ,DE LTA
MA YIN NA

DMIGS PA CAN PHYIN CI LOG TU GYUR PA 'BA' ZHIG GI MA YIN NA SBYIN
PA LA SOGS PA THAMS CAD BYE BRAG MED PAR DGAG PAR 'GYUR RO,
,TSANGS PAS ZHUS PA LAS KYANG, SPYOD PA JI SNYED PA DE DAG THAMS
CAD NI YONGS SU RTOGS PA'O, ,YONGS SU MI RTOG PA NI BYANG CHUB BO
ZHES BYA BA LA SOGS PA

GSUNGS PA GANG YIN PA DE LA YANG SKYE BA LA SOGS PAR RNAM PAR
RTOG PA'I SKABS YIN PAS DE NI YONGS SU RTOGS PA NYID DU BSHAD
KYI, MTSAN MA MED PAR GNAS SHING MNGON PAR 'DU BYA BA MED PAR
'JUG PA LA GNAS PA'I BYANG CHUB SEMS DPA' NI LUNG BSTAN PA YIN
TE, GZHAN DU MA YIN NO ZHES

DE TZAM DU BSTAN TE, SBYIN PA LA SOGS PA THAMS CAD LA DON DAM PAR
NA MA SKYES PAR YONGS SU BSTAN GYI, SPYOD PAR MI BYA BA NI BKA'
MA STZAL TO, ,DE LTA MA YIN NA MAR ME MDZAD KYI SNGA LOGS SU
SANGS RGYAS GANG DAG LA BCOM LDAN 'DAS KYIS BSNYEN BKUR MDZAD PA
DE DAG GI MTSAN BCOM

@66A *, ,LDAN 'DAS KYIS BSKAL PAR YANG BRJOD PAR MI SPYOD PA DE
DAG GIS KYANG BCOM LDAN 'DAS BYANG CHUB SEMS DPA'I GNAS SKABS NA
BZHUGS PA'I SPYOD PA CI'I PHYIR DGAG PA MA MDZAD, MAR ME MDZAD
KYIS KYANG DE'I TSE BCOM LDAN 'DAS KYI SPYOD PA DGAG PAR MA MDZAD
PA KHO NA

STE; GANG GI TSE SA BRGYAD PA LA GNAS SHING ZHI BA MTSAN MA MED
PA LA GNAS PA DE GZIGS NAS DE'I TSE BCOM LDAN 'DAS LUNG BSTAN
GYI, DE NA DE'I SPYOD PA BKAG PA NI MA YIN NO, ,SA BRGYAD PA LA
BYANG CHUB SEMS DPA' RNAMS KYI MTSAN MA MED PAR GNAS PA MCHOG DE
NI DE DAG DE NYID DU

YONGS SU MYA NGAN LAS 'DAS PAR 'GYUR DU 'ONG NGO ZHES SA BCU LAS
SANGS RGYAS RNAMS KYIS DGAG PA MDZAD DO, ,GAL TE RNAM PA THAMS
CAD DU SPYOD PA DE MI BYA BAR GYUR NA NI SNGAR BRJOD PA THAMS CAD
DANG YANG 'GAL BAR 'GYUR RO, ,YANG TSANGS PAS ZHUS PA DE NYID LAS
GSUNGS PA,

SBYIN PA YANG SBYIN LA DE'I RNAM PAR SMIN PA LA YANG MI REL [*RE LA?], TSUL
KHRIMS KYANG BSRUNG BA DE YANG SGRO 'DOGS PAS MA YIN ZHES BYA BA
LA SOGS PA 'BYUNG NGO, ,TSANGS PA BYANG CHUB SEMS DPA' CHOS BZHI
DANG LDAN PA RNAMS SANGS RGYAS KYI CHOS RNAMS LAS PHYIR MI LDOG
PA YIN NO, ,BZHI PO

DE DAG GANG ZHE NA, 'KHOR BA DPAG TU MED PA YONGS SU 'DZIN PA
DANG, SANGS RGYAS DPAG TU MED PA LA RIM GRO DANG MCHOD PA DPAG TU
MED PA BYED PA ZHES BYA BA LA SOGS PA 'BYUNG BA THAMS CAD DANG
'GAL LO, DBANG PO RTUL PO KHO NAS SPYOD PAR BYA'I, DBANG PO RNON
POS MI BYA'O ZHES BRJOD

PAR MI RUNG STE, 'DI LTAR SA DANG PO NAS BZUNG STE SA BCU PA'I
BAR LA GNAS PA'I BYANG CHUB SEMS DPA' RNAMS KYI SBYIN PA LA SOGS
PA'I SPYOD PA RNAMS 'BYUNG ZHING LHAG MA RNAMS KYANG KUN TU MI
SPYOD PA NI MA YIN NO ZHES GSUNGS PA'I PHYIR RO, ,SAR CHUD PA
RNAMS DBANG PO RTUL PO ZHES BYA BAR

YANG MI RUNG STE, 'PHAGS PA NYE BA 'KHOR GYIS ZHUS PA LAS KYANG,
MI SKYE BA'I CHOS LA BZOD PA LA GNAS PA NYID KYIS GTONG BA DANG,
GTONG BA CHEN PO DANG, RAB TU GTONG BA DAG BYA'O ZHES BKA' STZAL
TO, ,MDO KUN LAS BTUS PA LAS KYANG, PHA ROL TU PHYIN PA DRUG LA
SOGS PA

@66B SGRUB PA DANG LDAN PA'I BYANG CHUB SEMS DPA' RNAMS NI DE
BZHIN GSHEGS PA'I RDZU 'PHRUL GYIS 'GRO BA YIN NO ZHES BSNGAGS
TE, DE BZHIN GSHEGS PA'I RDZU 'PHRUL GYIS 'GRO BA LAS MGYOGS PA
NI GZHAN MED DO, ,PHA ROL TU PHYIN PA DRUG DANG, SA BCU MA GTOGS
PAR BYANG CHUB

SEMS DPA' RNAMS KYI SHIN TU MYUR BAR 'JUG PA'I LAM GZHAN NI MED
DO, ,DES SEMS KYI RGYUD 'DAG PA BZHIN DU RIM GYIS 'DAG PAR 'GYUR
RO ZHES MDO SDE LAS KYANG BKA' STZAL TO, ,'PHAGS PA LANG KAR
GSHEGS PA DANG, SA BCU LA SOGS PA LAS KYANG, BYANG CHUB SEMS

DPA' GANG GI TSE DE BZHIN NYID LA GNAS PAR GYUR PA DE'I TSE SA
DANG POR CHUD PA YIN TE, DE NAS RIM GYIS SA GONG MA RNAMS YONGS
SU SBYANGS NAS DE BZHIN GSHEGS PA'I SA LA 'JUG GO ZHES BKA' STZAL
PA STE, DE'I PHYIR SA DANG PHA ROL TU PHYIN PA LAS MA GTOGS PAR
SANGS RGYAS NYID KYI

GRONG KHYER DU CIG CAR 'JUG PA'I SGO GZHAN NI MED DE, BCOM LDAN
'DAS KYIS KYANG MDO SDE LA SOGS PA GANG LAS KYANG BKA' MA STZAL
TO, ,GAL TE BSAM GTAN NYID DU PHA ROL TU PHYIN PA DRUG 'DUS PAS
NA DE BSTEN PAS PHA ROL TU PHYIN PA THAMS CAD BSTEN PAR 'GYUR TE,
DE'I PHYIR SBYIN

PA LA SOGS PA PHA ROL TU PHYIN PA GZHAN SO SOR BSTEN MI DGOS PA
SKAD DU BYA NA YANG, DE MI RUNG STE DE LTAR GYUR DU ZIN NA SANGS
RGYAS LA BA LANG GI LCI BA'I DKYIL 'KHOR BYAS PA'I NANG DU YANG
PHA ROL TU PHYIN PA DRUG 'DUS PAS NA DKYIL 'KHOR 'BA' ZHIG BYA'I,
BSAM GTAN LA SOGS PA MI BYA

BAR 'GYUR RO, ,NYAN THOS 'GOG PA'I SNYOMS PAR 'JUG PA LA SNYOMS
PAR ZHUGS PA LA YANG MTSAN MA LA SOGS PA KUN TU MI 'BYUNG BA'I
PHYIR DE LTAR PHA ROL TU PHYIN PA DRUG YONGS SU RDZOGS PAR 'GYUR
TE, DE'I PHYIR NYAN THOS RNAMS DANG, BYANG CHUB SEMS DPA' RNAMS
BYE BRAG MED PAR

BSTAN PAR 'GYUR RO, ,BYANG CHUB SEMS DPA' RNAMS GNAS SKABS THAMS
CAD DU PHA ROL TU PHYIN PA DRUG YONGS SU RDZOGS PAR BYA BAR BSTAN
PA'I PHYIR BCOM LDAN 'DAS KYIS PHA ROL TU PHYIN PA RE RER YANG
PHA ROL TU PHYIN PA THAMS CAD 'DUS PAR BKA' STZAL GYI, PHA ROL TU
PHYIN PA GCIG

@67A *, ,KHO NA ZHIG BSTEN PAR NI MA GSUNGS SO, ,DE SKAD 'PHAGS
PA CHOS THAMS CAD SHIN TU RGYAS PA LAS KYANG BKA' STZAL TE, BYAMS
PA BYANG CHUB SEMS DPA' RNAMS KYI PHA ROL TU PHYIN PA DRUG YANG
DAG PAR BSGRUBS PA 'DI NI RDZOGS PA'I BYANG CHUB KYI PHYIR YIN
NA,

DE LA YANG MI BLUN PO DAG 'DI SKAD DU BYANG CHUB SEMS DPAS SHES
RAB KYI PHA ROL TU PHYIN PA KHO NA LA BSLAB PAR BYA'I, PHA ROL TU
PHYIN PA LHAG MA RNAMS KYIS CI ZHIG BYA ZHES ZER ZHING, DE DAG
PHA ROL TU PHYIN PA GZHAN DAG LA SUN 'BYIN PAR SEMS SO, ,MA PHAM
PA 'DI JI SNYAM DU SEMS, KA

SHI'I RGYAL POR GYUR PA GANG YIN PA DES, PHUG RON GYI PHYIR RANG
GI SHA KHRA LA BYIN PA DE SHES RAB 'CHAL PA YIN NAM, BYAMS PAS
GSOL PA, BCOM LDAN 'DAS DE NI MA LAGS SO, ,BCOM LDAN 'DAS KYIS
BKA' STZAL PA, BYAMS PA NGA BYANG CHUB SEMS DPA'I SPYAD PA SPYOD
PA NA

PHA ROL TU PHYIN PA DRUG DANG LDAN PA'I DGE BA'I RTZA BA GANG DAG
BSAGS PA'I DGE BA'I RTZA BA DE DAG GIS GNOD PAR GYUR TAM, BYAMS
PAS GSOL PA, BCOM LDAN 'DAS DE NI MA LAGS SO, ,BCOM LDAN 'DAS
KYIS BKA' STZAL PA, MA PHAM PA KHYOD KYIS KYANG BSKAL PA DRUG CUR
SBYIN PA'I PHA

ROL TU PHYIN PA YANG DAG PAR BSGRUBS, DE BZHIN DU BSKAL PA DRUG
CUR SHES RAB KYI PHA ROL TU PHYIN PA'I BAR DU YANG DAG PAR
BSGRUBS NA, DE LA MI BLUN PO DAG 'DI SKAD CES TSUL GCIG KHO NAS
BYANG CHUB STE, 'DI LTA STE, STONG PA NYID KYI TSUL GYIS SO ZHES
ZER TE, DE DAG NI SPYOD PA

YONGS SU MA DAG PAR 'GYUR RO ZHES BYA BA LA SOGS PA 'BYUNG NGO,
,STONG PA NYID 'BA' ZHIG BSTEN NA NYAN THOS BZHIN DU MYA NGAN LAS
'DAS PA'I MTHAR LTUNG BAR 'GYUR RO, ,DE'I PHYIR NA THABS DANG
BCAS PA'I SHES RAB BSTEN PAR BYA'O, ,DE LTA BAS NA SLOB DPON KLU
SGRUB KYI ZHAL SNGA NAS KYI MDO KUN

LAS BTUS PA LAS BSHAD PA, THABS MKHAS PA DANG BRAL BA'I BYANG
CHUB SEMS DPA' CHOS ZAB MO NYID LA MNGON PAR BRTZON PAR MI BYA'O
ZHES 'BYUNG NGO, ,'DIR YANG 'PHAGS PA DRI MA MED PAR GRAGS PAS
BSTAN PA LA SOGS PA KHUNGS BSTAN CING BSHAD KYI, DE YANG SLOB
DPON KLU SGRUB KYI

@67B ZHAL SNGA NAS KYI BKA' NI MA YIN NO, ,RIGS PA DANG LUNG DU
LDAN PA DANG, BCOM LDAN 'DAS KYI GSUNG RAB BTANG LA, MKHAS PA
RTOG PA DANG LDAN PAS 'GRO BA BLUN PO GZHAN GYI TSIG BZUNG BA MI
RIGS SO, ,'PHAGS PA GTZUG NA RIN PO CHE LAS KYANG, SBYIN PA LA
SOGS PA DGE BA MTHA'

DAG DANG LDAN PAS RNAM PA THAMS CAD KYI MCHOG DANG LDAN PA'I
STONG PA NYID LA BSGOM PAR BYA'O ZHES GSUNGS TE, STONG PA NYID
'BA' ZHIG NI MA YIN NO, ,'PHAGS PA DKON MCHOG BRTZEGS PA LAS
KYANG BKA' STZAL TE, 'OD SRUNGS 'DI LTA STE DPER NA, BLON POS ZIN
PA'I RGYAL PO RNAMS

DGOS PA THAMS CAD BYED PA DE BZHIN DU BYANG CHUB SEMS DPA'I SHES
RAB THABS MKHAS PAS ZIN PA YANG SANGS RGYAS KYI MDZAD PA THAMS
CAD BYED DO ZHES 'BYUNG NGO, ,DE BAS NA STONG PA NYID 'BA' ZHIG
BSTEN NA MYA NGAN LAS 'DAS PA LA 'JUG PAR 'GYUR DU 'ONG NGO ZHES
BCOM LDAN 'DAS KYIS

'PHAGS PA DE BZHIN GSHEGS PA'I GSANG BA'I MDO LAS, GCIG TU SEMS
DMIGS PA MED PAR MI BYA'I, THABS LA MKHAS PA LA YANG BRTEN PAR
BYA'O ZHES GSUNGS SO, ,DE BSTAN PA'I PHYIR RIGS KYI BU 'DI LTA
STE DPER NA ME NI RGYU LAS 'BAR TE, RGYU MED NA ZHI BAR 'GYUR RO,
,DE

BZHIN DU DMIGS PA LA SEMS 'BAR GYI, DMIGS PA MED NA SEMS ZHI BAR
'GYUR RO, ,DE LA THABS LA MKHAS PA'I BYANG CHUB SEMS DPA' SHES
RAB KYI PHA ROL TU PHYIN PA YONGS SU DAG PAS DMIGS PA NYE BAR ZHI
BAR YANG SHES LA DGE BA'I RTZA BA LA DMIGS PA YANG ZHI BAR MI
BYED, NYON

MONGS PA LA DMIGS PA YANG 'BYUNG BAR MI BYED LA, PHA ROL TU PHYIN
PA'I DMIGS PA LA YANG 'JOG PAR BYED, STONG PA NYID DU DMIGS PA LA
YANG SO SOR RTOG LA SEMS CAN THAMS CAD LA SNYING RJE CHEN POS
DMIGS PA YANG BLTA'O, ,RIGS KYI BU DE LTAR NA BYANG CHUB SEMS
DPA' THABS LA

MKHAS PA SHES RAB KYI PHA ROL TU PHYIN PA DAG PAS DMIGS PA LA
DBANG THOB PO ZHES RGYA CHER GSUNGS NAS, YANG BKA' STZAL PA, DE
LTAR NA BYANG CHUB SEMS DPA'I DMIGS PA GANG CI YANG RUNG, DE
THAMS CAD NI THAMS CAD MKHYEN PA'I YE SHES MNGON PAR BSGRUB PA'I
PHYIR MI GNAS PA

@68A *, ,MED DO, ,BYANG CHUB SEMS DPA' GANG DMIGS PA THAMS CAD
BYANG CHUB TU YONGS SU BSNGOS PA DE NI BYANG CHUB SEMS DPA'I
THABS LA MKHAS PA STE, CHOS THAMS CAD BYANG CHUB KYI RJES SU SONG
BAR MTHONG NGO, ,RIGS KYI BU 'DI LTA STE DPER NA STONG GSUM GYI
STONG

CHEN PO'I 'JIG RTEN GYI KHAMS NA GANG SEMS CAN RNAMS KYI LONGS
SPYOD DU MI 'GYUR BA DE MED DO, ,RIGS KYI BU DE BZHIN DU BYANG
CHUB SEMS DPA' THABS LA MKHAS PA YANG DMIGS PA GANG CI YANG RUNG,
BYANG CHUB LA PHAN 'DOGS PAR GYUR PA MA YIN PAR MTHONG BA MED DO
ZHES RGYA CHER

'BYUNG NGO, ,DE BZHIN DU MDO SDE MTHA' YAS PA LAS BYANG CHUB SEMS
DPA' RNAMS KYI THABS DANG SHES RAB KYI TSUL SGRUB PA BSTAN TO,
,DE LA BDAG NYID SBYIN PA LA SOGS PA BSOD NAMS KYI TSOGS LA
BRTZON 'GRUS RTZOM MI NUS SU ZIN KYANG, GZHAN DAG LA DE SKAD DU
BSTAN PA NI MI RIGS

SO; ,DE LTAR BYAS NA BDAG DANG GZHAN LA 'KHU BA BYAS PAR 'GYUR
RO, ,DE LTAR BYANG CHUB SEMS DPA' CI NAS KYANG YANG DAG PAR SO
SOR BRTAG PAR BYA ZHING SBYIN PA LA SOGS PA BSOD NAMS KYI TSOGS
MTHA' DAG BSGRUB PAR BYA ZHES RIGS PA DANG LUNG GIS BSTAN PA YIN
NO, ,DE'I PHYIR RTOG PA

DANG LDAN PAS THOS PA NYUNG BA MNGON PA'I NGA RGYAL CAN RNAMS KYI
TSIG DUG BZHIN DU SPANGS LA, SLOB DPON KLU SGRUB LA SOGS PA SKYE
BO MKHAS PA'I TSIG BDUD RTZI'I RJES SU 'JUG PAS SEMS CAN MTHA'
DAG LA SNYING RJE CHEN PO BSKYED NAS, SGYU MA MKHAN BZHIN DU
PHYIN CI LOG TU MA GYUR PAS BLA NA

MED PA YANG DAG PAR RDZOGS PA'I BYANG CHUB TU YONGS SU BSNGOS
PA'I SBYIN PA LA SOGS PA'I DGE BA'I SPYOD PA MTHA' DAG DANG, 'GRO
BA MA LUS PA GDON PA LA MNGON PAR BRTZON PAR BYA STE, JI SKAD DU
'PHAGS PA CHOS YANG DAG PAR SDUD PA LAS, DPER NA SGYU MA'I MKHAN
PO ZHIG ,SPRUL PA THAR BAR BYA PHYIR

BRTZON, ,DES NI SNGA NAS DE SHES PAS, ,SPRUL PA DE LA CHAGS PA
MED, ,SRID GSUM SPRUL PA 'DRA BAR NI, ,RDZOGS PA'I BYANG CHUB
MKHAS PAS SHES, ,'GRO BA'I CHED DU GO BGOS TE, ,'GRO BA DE LTAR
SNGA NAS SHES, ,ZHES 'BYUNG BA LTA BU'O, ,DE LTAR THABS DANG SHES
RAB

@68B RTAG TU GUS PAR BYA STE, GOMS PAR BYAS PA DE'I SEMS KYI
RGYUD RIM GYIS YONGS SU SMIN PA NA GONG NAS GONG DU SHIN TU RNAM
PAR DAG PA'I SKAD CIG 'BYUNG BAS YANG DAG PA'I DON LA BSGOM PA
RAB KYI MTHAR PHYIN PAR GYUR NA 'JIG RTEN LAS 'DAS PA'I YE SHES
RTOG PA'I DRA BA MTHA' DAG DANG BRAL

BA; CHOS KYI DBYINGS SHIN TU GSAL BAR RTOGS PA, DRI MA MED CING
MI G-YO BA RLUNG MED PA'I MAR ME DANG 'DRA BA 'BYUNG STE, DE'I
TSE DNGOS PO'I MTHA' LA DMIGS PA THOB PAR 'GYUR RO, ,SA DANG PO
YANG THOB PA YIN NO, ,MTHONG BA'I LAM LA YANG ZHUGS PA YIN NO,
,DE DE'I GONG MA'I

SA RNAMS YONGS SU SBYANGS NAS RIM GYIS GSER BZHIN DU SGRIB PA
BSAGS PA MA LUS PA MED PAR 'GYUR LA, CHAGS PA MED PA DANG, THOGS
PA MED PA'I YE SHES THOB NAS YON TAN MA LUS PA'I GZHI SANGS RGYAS
KYI SA THOB PAR 'GYUR TE, DGOS PA YONGS SU GRUB PA

LA DMIGS PA YANG THOB PA YIN NO, ,DE LTA BAS NA SANGS RGYAS THOB
PAR 'DOD PAS DBU MA'I LAM LA MNGON PAR BRTZON PAR BYA'O, ,DE LTAR
DBU MA'I LAM BSHAD PAS, ,BDAG GIS BSOD NAMS GANG THOB PA, ,DE YIS
SKYE BO MA LUS PA, ,DBU MA'I LAM NI THOB PAR

SHOG ,DAM PA PHRAG DOG LA SOGS DRI MA THAG BSRINGS PA, ,YON TAN
RNAMS KYIS MI NGOMS CHU YI MTSO 'DRA DAG ,RNAM PAR PHYE NAS LEGS
PAR BSHAD RNAMS 'DZIN BYED DE, ,NGANG PA RAB DGA' CHU LA 'O MA
LEN PA BZHIN, ,DE LTA BAS NA MKHAS RNAMS KYIS, ,PHYOGS LTUNG

DKRUGS YID RING SPONGS LA, ,BYIS PA LAS KYANG LEGS BSHAD PA,
,THAMS CAD BLANG BA KHO NAR BYA, ,BSGOM PA'I RIM PA SLOB DPON
A'ATZARYA KA MA LA SH'I LAS THA MAR MDZAD PA RDZOGS SO,,
,,RGYA GAR GYI MKHAN PO PRADZNY'A WARMA DANG, ZHU CHEN GYI LO
TZ'A

BA BANDE YE SHES SDE LA SOGS PAS BSGYUR CING ZHUS TE GTAN LA
PHAB PA'O, , 