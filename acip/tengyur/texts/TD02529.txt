@188A #, ,RGYA GAR SKAD DU, BADZRA DH'A TU
MAH'A MAndALA LA LO PI KA SARBA BADZROD YA N'A MA PInd'ARTHA, BOD
SKAD DU, RDO RJE DBYINGS KYI DKYIL 'KHOR CHEN PO'I CHO GA RDO RJE
THAMS CAD 'BYUNG BA ZHES BYA BA'I DON BSDUS PA, DPAL RDO RJE SEMS

DPA' LA PHYAG 'TSAL LO, ,RANG GI LUS NGAG YID DAG RNAM DAG PAS,
,BDUD KYI 'TSE BA GO SKABS MED MDZAD CING, ,BSOD NAMS TSOGS DANG
DE BZHIN YE SHES TE, ,DE GNYIS RAB RDZOGS RGYU DNGOS 'GRO PHAN
MDZAD,, SKYE BA GCIG GIS THOGS DANG SRID MTHA' BA, ,LEGS

'GRO DE NAS RANG GI SEMS RTOGS PA, ,SNGON 'GRO MNGON PAR BYANG
CHUB RIM BZANG POS, ,CHOS RGYAL NYID BRNYES BYAMS PA LA SOGS
PHYIR, ,DKYIL 'KHOR SPRUL LA MDZAD PHYOGS BCU'I DKYIL 'KHOR PA,
,RANG GI RNAM PAR THAR PAS YANG DAG PAR, ,'GRO BA

GDUL PHYIR BSDUS SHING LAS LA BZHAG ,RNAM PAR KHYAB PA BSDUS PAS
RNAM 'PHRUL BSTAN, ,DE NAS 'DZAM BU'I RGYAL MTSAN MI RNAMS LA,
,PHAN PHYIR JI BZHIN CHO GA BZANG PO YIS, ,TSON GYI DKYIL 'KHOR
SKYON MED STON MDZAD PA, ,BDAG DANG GZHAN DON

@188B PHUN SUM GNAS BRNYES PA, ,DPAL LDAN RDO RJE SEMS DPA' RNAM
'DREN PA, ,RNAL 'BYOR RGYUD KYI DBANG PHYUG BDAG PHYAG 'TSAL,
,'DI NI GO RIMS NGES BA TZAM, ,GTZO BOR BYA LA GZHOL BA YIS,
,DKYIL 'KHOR CHO GA MCHOG 'DI YI, ,DON BSDUS BDAG NYID DRAN

PHYIR BRI; ,GANG DU RNAM PAR RMONGS PA'I GNAS, ,DER NI TSIG DON
'GA' ZHIG BRJOD, ,GZHAN DU BLO GROS NGAN PA RNAMS, ,SGRA TZAM LA
YANG LOG PAR RTOGS, ,DENG SANG SNGAGS KYI THEG PA MCHOG ,YI GE'I
DON GYIS RNAM DKRUGS SHING, ,BLA MA GCIG NAS

GCIG 'ONGS PA'I, ,MAN NGAG RIM LA GUS DANG BRAL, ,DE PHYIR BLA
MA'I MAN NGAG GIS, ,'DI YI SNYING PO CUNG ZAD BRI, ,'DIR SLOB
DPON GYI ZHAL SNGA NAS, ,RNAL 'BYOR GYI RGYUD KYI LUGS KYIS SLOB
MA DBANG BSKUR TE, TSE 'DI NYID LA DGA' BA DANG BDE BA'I MCHOG GI

MTHAR THUG PA 'THOB PA LA SOGS PA'I DGOS PA GZIGS NAS, DKYIL
'KHOR CHOG RGYAS PA BSDU BA BZHED PAS, ,PHYAG 'TSAL DNGOS PO
THAMS CAD KYIS, ,ZHES BYA BA LA SOGS PA RGYA CHER SMOS PA MDZAD
DO, ,DE LA 'DIR CI'I PHYIR PHYAG BTZAL ZHE NA, BDAG NYID DAM PA'I

SPYOD PA CAN DU BSTAN PA'I PHYIR DANG, 'DI'I BSGRUB PAR BYA BA
DPAL RDO RJE SEMS DPA' LA DANG BA NI LEGS PA THAMS CAD THOB PA'I
RGYU YIN PAS GZHAN DE LA DANG BA BSKYED PA'I PHYIR DANG, BGEGS
ZHI BAR BYA BA'I YANG PHYIR RO, ,DE LA PHYAG 'TSAL BA NI 'DUD PA
STE SKAD KYI

BYINGS LAS DE SKAD DU BSTAN PAS SO, ,RAB KYI SGRA NI MCHOG TU
GYUR PA STE DE YANG LUS DANG NGAG DANG YID THAMS CAD KYIS GUS PA
NYE BAR GNAS PAS SO, ,DE'I PHYIR DNGOS PO THAMS CAD KYIS ZHES PA
STE, LUS NGAG YID THAMS CAD KYIS SO, ,GZHAN DAG 'DIR RIGS SPYI
DANG KHYAD

PAR GYI PHYAG 'TSAL BA LNGA NI DNGOS PO THAMS CAD KYIS ZHES ZER
NA, 'DI SLOB DPON GYIS DE KHO NA LTAR MDZAD CES GRUB PAR MI NUS
PAS BTAGS PA TZAM DU ZAD DO, ,SU ZHIG LA PHYAG 'TSAL ZHE NA, RDOR
SEMS KHYAB BDAG CHEN PO LA, ,ZHES PA STE, RDO RJE ZAB MO'I CHA
BRJOD PA STE, 'DIR

@189A *, ,BSKAL PA GRANGS MED PA DE SNYED DU SPROS PA'I TSOGS BOR
TE SHIN TU BRTAN BA DANG, 'PHEL 'GRIB MED PAR BYAS PA'I RNAM
PAR MI RTOG PA'I YE SHES NI RDO RJE STE, DANG PO'I BYE BRAG MA
LUS PA 'GEGS PAS NOR BU RIN PO CHE RDO RJE DANG 'DRA BA'I PHYIR
RO, ,DE LTAR NA,

BSKAL BA DU MAR RAB GOMS BYAS PA YI, ,RGYU DANG RIGS PA'I TSUL
DANG SA LA MKHAS, ,GANG GIS 'DUS BYAS GRONG KHYER RNAM 'JIG PA,
,YE SHES RDO RJE BRTAN DE 'PHAGS BDAG STZOL, ,ZHES GSUNGS SO, ,DE
YANG GLO BUR BA'I DRI MA RNAMS BSAL BA KHO NAR ZAD KYI, RANG NGO
BO

NYID THOG MA NAS RDO RJE LTA BU MI PHYED PAS NA, RAB TU BRTAN
ZHING DUS GSUM MI 'GYUR BAR GNAS PAS SEMS DPA' STE, SEMS DPA'
SNGON DANG THA MA MED, ,RDO RJE SEMS DPA' DE BZHIN GSHEGS, ,'DI
NI RANG 'BYUNG BCOM LDAN 'DAS, ,GCIG PU RAB TU CHE BA'I LHA,
,ZHES

GSUNGS PA LTA BU'O, ,DE LTAR THOG MA DANG THA MA MED PA'I PHYIR,
,'DI NI SEMS CAN GYI GNAS SKABS NA YANG BRTAN PA, SEMS CAN KUN
GYI SEMS GANG YIN, ,RDO RJE ZHES NI BSHAD PA STE, ,BRTAN PA'I
PHYIR NA DPA' ZHES BRJOD, ,CES GSUNGS SHING, DE NYID SHIN TU RNAM
PAR

DAG PA'I NGO BO SANGS RGYAS KYI SA LA YANG DE LAS LHAG PAR MA
GYUR BAS NA, RNAM PA KUN MKHYEN YE SHES NI, ,DE 'DIR RDO RJE SEMS
DPA' STE, ,BRTAN PA'I PHYIR NA DPA' ZHES BYA, ,ZHES GSUNGS SO,
,DE LTAR NA 'DI NI CHOS KYI SKU'I NGO BO CAN TE, BSGRIBS PA DANG
MA

BSGRIBS PA'I DUS DAG TU YANG RANG GI BDAG NYID LA 'BRI BA DANG,
'PHEL BA SPANGS PAR MI 'GYUR BA NI, DE BZHIN GSHEGS PA RNAMS
BYUNG YANG RUNG MA BYUNG YANG RUNG STE, CHOS RNAMS KYI DE BZHIN
NYID DE, DE BZHIN DU GNAS PA'O ZHES GSUNGS PA BZHIN NO, ,DE LTAR
CHOS KYI SKU'I

DBANG LAS GZUGS KYI SKU DPE MED PA 'BYUNG BA NI RGYA CHE BA STE,
JI SKAD DU, GNYIS MED RANG BZHIN MED PAR THUGS CHUNG NAS, ,GZUGS
SKU BZANG PO MTSAN GYIS BRGYAN PA YIS, ,'GRO BA MA LUS BKANG
ZHING STON PAR MDZAD, ,CES

@189B GSUNGS PAS SO, ,DE LTAR DE LTA BUR THAMS CAD DU KHYAB PA NI
KHYAB BDAG STE, BRTAN PA DANG G-YO BA THAMS CAD DU SNANG BA STON
PAS SHIN TU RGYA CHER GYUR TO, ,DE LTAR ZAB PA DANG RGYA CHE BA
'DI NI JI SKAD DU, MTSAN YANG DAG PAR BRJOD PA LAS, MI 'GYUR KUN
'GRO KHYAB PA PO, ,

ZHES GSUNGS PAS GSAL POR MDZAD DO, ,DE LTA BU NI BYANG CHUB SEMS
DPA' SA BCU PA'I BKOD PAS KYANG BSGRUN DU MED PAS NA CHEN PO'I
SGRA YIS BSTAN PA STE, RANG BZHIN DANG, LAS DANG, RGYU DAG CHE
BAS NA 'DI CHEN PO YANG YIN LA KHYAB BDAG KYANG YIN PAS NA CHEN
POS

KHYAB BDAG GO, ,DE LTAR ZAB PA DANG RGYA CHE BA'I BCOM LDAN 'DAS
RDO RJE 'CHANG CHEN PO LA PHYAG 'TSAL NAS NGA 'DIR CI ZHIG BYED
CE NA, DKYIL 'KHOR CHO GA BSHAD BYA STE, ,RDO RJE THAMS CAD
'BYUNG DGE BA, ,ZHES BYA BA SMOS TE, 'DI NI 'DIR RTOGS PA DANG
LDAN PA DAG 'JUG PA'I

YAN LAG TU GYUR PA DGOS PA DANG THABS PHUL DU BYUNG BA DAG BSTAN
TE, RE ZHIG DANG PO NYID DU 'DI LA BRJOD PAR BYA BA KHYAD PAR CAN
MED DE, SMYON PA'I TSIG LAS DUR KHROD DANG RI RTZE NYAMS MI DGA'
BAR YUL GYI BZANG MO DANG PHRAD PA MED PA LTA BU'O SNYAM DU SEMS
PA DGAG PA'I PHYIR,

DKYIL 'KHOR CHO GA BSHAD BYA STE, ,ZHES BYA BA SMOS TE, 'DI NA
SNGAGS KYI THEG PA 'DI LAS DKYIL 'KHOR NI RAB TU GRAGS PAS KHYAB
PA'I DNGOS PO'I STOBS GOMS SHING SKYES BU'I 'DOD PA TZAM GYIS MA
PHYE PA YIN LA, DE DANG MTHUN PA'I BRJOD PA DKYIL 'KHOR GYI CHO
GA BSHAD PAR BYA'O,

ZHES DAM BCA' BA NI SNYING LA BABS PAS NA SMYON PA'I TSIG LAS
'PHAGS PAS NA 'DI LA BRJOD PAR BYA BA YOD DAM ZHES RTOG PAR 'GYUR
GYI 'DI NI MI 'TSAM PA'I DAG GO ZHES LDOG PA'I YAN LAG MA YIN
PA'I PHYIR RO, ,'DIR BRJOD PAR BYA BA DE YANG GANG ZHIG YIN,
DKYIL

'KHOR NI 'DI NA RAB TU MANG STE 'DI LAS PHYI ROL DU GYUR PA'I
DKYIL 'KHOR YANG YOD LA, DE NI SNGAGS KYI RGYUD LAS BKAG STE, KHA
CIG GZHAN GYI RIGS KYI DKYIL 'KHOR DU 'JUG PAS, NGAN SONG GI
DKYIL 'KHOR DU 'JUG PA DE DAG CES BYA BA LA SOGS PA GSUNGS

@190A *, ,BAS SO; ,YANG 'DI NA BYA BA'I RGYUD LAS RAB TU SDUG
BSNGAL BA'I DKA' THUB BRTAN PAR BYA BA'I DKYIL 'KHOR YOD LA, DE
YANG 'DOD PAR BYA BA MA YIN TE RNAM PAR G-YENG BAS NANG GI RNAL
'BYOR DANG 'GAL ZHING GCIG TU SDUG BSNGAL BAS NA MI 'DOD

LA; DE YANG DPAL MCHOG DANG PO LAS BKAG STE, DKA' THUB SPYAD PA
MI BZOD PAS, ,SEMS G-YENGS GYUR NAS MA GRUB PO, ,ZHES BYA BA LA
SOGS PA RGYA CHER BSTAN PAS SO, ,DE BZHIN DU 'DI NA KHA CIG DE
BZHIN GSHEGS PA'I DGONGS TE GSUNGS PA KHONG DU MA CHUD

PAS BUD MED BSTEN PA LA SOGS PA SGRA JI BZHIN PAR 'DZIN CING BUD
MED BSTEN PA'I DKYIL 'KHOR DAG YOD LA, DE YANG 'DOD PA MA YIN TE,
RDO RJE RTZE MO LA SOGS PA'I RGYUD LAS RING DU SPANG PA'I PHYIR
RO, ,DE NAS 'DI LA BRJOD PAR BYA BA YOD KYANG BRJOD PAR BYA BA
KHYAD PAR

CAN MA YIN MA ZHES BZLOG PA SRID PAS NA DE DGAG PA'I PHYIR, RDO
RJE THAMS CAD 'BYUNG ZHES BYA BA SMOS TE, RDO RJE DBYINGS NAS JI
SRID RDO RJE 'BEBS PA'I BAR DU LHA SUM CU RTZA BDUN SNYED NI
THAMS CAD RDO RJE'I MING GI MTSAN PAS NA RDO RJE STE, DE RNAMS MA
LUS PA BRJOD PA NI THAMS

CAD DE; 'DI THAMS CAD KYANG YIN LA RDO RJE YANG YIN PAS NA THAMS
CAD RDO RJE'O, ,DE RNAMS KYI 'BYUNG BA NI JI LTAR BSKYED PA DANG
BYIN GYIS BRLAB PA DANG, MCHOD PA DANG, ,BZLAS BRJOD BYA BA'I
THABS KYIS RIM PA PHYIN CI MA LOG PAR 'BYUNG BAR BYED STON PAR
BYED LA GSAL BAR

BYED CES PA'I BAR DU STE, DES NI THE TSOM LAS BZLOG PA'I RGYUR
GYUR PA'I DKYIL 'KHOR THAMS CAD GSAL BAS, THUN MONG MA YIN PA'I
DKYIL 'KHOR NGES PAR GZUNG BAS 'JUG TU RUNG BAR BYAS SO, ,DE LTAR
BSTAN PAS BRJOD PAR BYA BA YOD DU ZIN KYANG BRJOD PAR BYA BA
BSTAN

PA'I GZHUNG 'DI LA DON BYED PA KHYAD PAR CAN CI YANG MED PAS 'DI
MI RTZOM STE, BCOM LDAN 'DAS RDO RJE SEMS DPA' NYID KYIS RTZA
BA'I RGYUD LAS DKYIL 'KHOR GYI CHO GA BSHAD ZIN LA, GDUL BYA CHEN
PO DAG GIS NI RI RAB KYI RTZE MOR DKYIL 'KHOR SPRUL BA MTHONG ZIN
PAS NA DE'I TSE

@190B GA MI DGOS SO ZHE NA, DE'I PHYIR SNGAR BSHAD BYA STE, ZHES
BYA BA SMOS TE, GDUL BYA CHEN PO NGAG LAM YIN YANG, ,PHYIS 'BYUNG
BA'I SKYE BO PHAL LA DKYIL 'KHOR GYI CHO GA DGOS SHING, DE YANG
BCOM LDAN 'DAS RDO RJE 'CHANG GIS ZUR TZAM ZHIG BSTAN PAS NA BLO
GROS CHUNG NGU'I SKYE BO DAG GIS GA

LA RTOGS, DE BAS NA DE NI MA BSHAD PA DANG 'DRA STE, DON BYA BA
LA MTHU CHE BA MA YIN PAS SO, ,SLOB DPON GYI ZHAL SNGA NAS 'DIR
DE GSAL ZHING RDZOGS PAR RNAM PAR PHYE BAS THE TSOM MED PAR BYA
STE, DES NA DKYIL 'KHOR GYI CHO GA BDE BLAG TU RTOGS PAR BYAS PA
NI 'DI RTZOM MI DGOS PA STE,

'DI BYA ROG GI SO BRTAG PA'I BSTAN BCOS LTA BU MA YIN NO, ,KHA
CIG 'DI LA 'BREL BA MED PAR THE TSOM ZA BAS BRJOD BYA DE 'DIS
BRJOD PAR BYED DAM CI MA YIN ZHES RTOG PA SRID NA 'DI MA 'BREL BA
YOD DO, ,GANG ZHIG GANG MED NA MI 'BYUNG LA GANG YOD NA 'BYUNG BA
DE NI RGYU DANG 'BRAS BUR

'KHRUL PA MED CING 'DI LAS GZHAN GYI JI LTAR YANG RDO RJE THAMS
CAD BSTAN PA 'BYUNG BA GSAL POR RTOG PA MI 'BYUNG LA, 'DI LAS NI
NGES BAR DE 'BYUNG BAS 'DI DAG THABS DANG, DE LAS BYUNG BAR NGES
PAS DE NYID LAS BYUNG BA'I 'BREL BA'O, ,DE NA 'JOG PO'I GTZUG GI
NOR BU

BLANG BA'I YON TAN GYI SNYAN DNGAGS LTAR 'DI NUS PA MED PA'I NGO
BO MA YIN NO, ,DE'I MTSAN NYID KHONG DU CHUD PAS KYANG CI ZHIG
BYA, MA BAG MAR BLANG BA'I RIM PA'I MAN NGAG LA BRJOD PAR BYA BA
DANG DGOS PA DANG 'BREL BA YOD KYANG DE 'DOD PAR BYA BA MA YIN NO
ZHE NA, DE BSAL BA'I PHYIR

DGE BA'I ZHES BYA BA SMOS TE, 'DIR DE DAG GI MTSAN NYID BDE BLAG
TU RTOGS NAS 'JUG PAR BYED PA NI THUN MONG DANG KHYAD PAR GYI
DNGOS GRUB RNAMS THOB PAS DGE ZHING DON YOD PAR 'GYUR TE DE MI
'CHAD PAR 'GYUR BA LAS, RDO RJE SEMS SOGS SEMS DPA' MCHOG ,DNGOS
GRUB THAMS CAD SBYIN

MDZAD PA, ZHES GSUNGS SO, ,DE BAS NA 'DI NA 'DI MNGON PAR MTHO BA
DANG LEGS PA THAMS CAD 'BYUNG BAS NAS DGOS PA'I DGOS PA GRUB PO,
,DE LTAR DON MTHA' DAG LA THE TSOM BSKYED PA NI 'JUG PA'I YAN LAG
STE, 'DI MKHAS PA'I RANG BZHIN CAN DON MED PAR THE TSOM

@191A *, ,BSKYED PA NI ZLOG PAR BYED DE, DUG TU THE TSOM ZA BA LA
NI LONGS SPYOD PA LAS LDOG LA, ZHING PA LA SOGS PA DON YOD PAR
THE TSOM ZA BA NI 'JUG PAR BYED DE, DNGOS PO'I STOBS KYIS ZHUGS
PA 'DI DE KHO NA LTAR BYA BA BYAS PAR 'GYUR GYI MI BYA BA BYAS
PAR YANG MI,

'GYUR RO, ,DE LTAR 'DI LA RTOG PA DANG LDAN PA DAG 'JUG PA'I YAN
LAG TU GYUR BA'I BRJOD PAR BYA BA DANG, DGOS PA DANG, THABS DANG,
DGOS PA'I DGOS PA DAG BRJOD CING MTHAR THUG PA'I GO 'PHANG BSGRUB
PAR BYA BA DGOS PA'I DGOS PAR RTOG PA YANG ZUR GYIS BSTAN NAS,

DA NI 'DIR, DKYIL 'KHOR CHO GA BSHAD BYA STE, ZHES BYA BA LAS
GLENGS TE DKYIL 'KHOR NI JI LTA BU, DE JI SNYED CIG CI'I PHYIR DE
SKAD CES BYA ZHES BYA BA BSAM PA DANG, CHO GA NI JI LTA BU CHO
GA'I SGRA GANG DON GANG ZHES PA 'DIR BRJOD DE, GZHUNG 'DI'I BRJOD
PAR BYA BA NI 'DI TZAM DU

ZAD DO; ,DE LA 'DI'I DKYIL 'KHOR ZHES BYA BA NI RNAM PAR MI RTOG
PA'I RANG BZHIN CHOS KYI DBYINGS TE DE NI SNYING POR GYUR PAS SO,
,DE LTAR NI, YAN LAG KUN LAS RNAM GROL ZHING, ,DBYANGS DANG YI GE
RNAM BRAL BA, ,'DREN DANG TSOGS LAS YANG DAG 'DAS, ,'DI NI DKYIL

'KHOR SNYING PO MCHOG ,CES GSUNGS SO, ,DE BZHIN DU CHOS KYI
DBYINGS DE JI LTA BAR RTOG PA RNAM PAR MI RTOG PA'I YE SHES KYANG
DKYIL 'KHOR TE, 'DI LTA BU YANG BCOM LDAN 'DAS KYIS GSUNGS TE,
SANGS RGYAS KUN GYIS BYANG CHUB SEMS, ,BLA NA MED PA RTOGS GYUR
PA,,

RGYAL BAS GSUNGS PA'I YE SHES GANG, ,DE NI DKYIL 'KHOR SNYING POR
GSUNGS, ,ZHES SO, ,DE BZHIN DU SNGON GYI SMON LAM DANG TSOGS KYI
MTHUS YUL DANG DUS DANG DER DE BZHIN GSHEGS PA RNAMS KYIS GZUGS
KYI SKU'I BKOD PA DPE MED PA SNANG BA YANG DKYIL 'KHOR TE, SANGS

RGYAS DANG BYANG CHUB SEMS DPA' 'KHOR GYI DKYIL 'KHOR THAMS CAD
BYA BA GSUNGS PAS SO, ,DE NYID NI SBRUL PA'I DKYIL 'KHOR ZHES BYA
STE, GDUL BYA'I NGOR NGES PA MED PAR SNA TSOGS PA'I SBRUL PA'I
PHYIR RO, ,'DI LA RNAM PAR SMIN PA'ANG MED PA MA YIN TE, YUN RING
DU SHIN TU GOMS

@191B PAR BYAS PA LAS BYUNG BA'I PHYIR TE, RANG GI MI MTHUN PA'I
PHYOGS DE DANG DE RNAM PAR SPANGS PAS BRNYES PA'O, ,'ON KYANG 'DI
NI RTOG PA'I LAM DU GYUR PA BKOD LA, SNA TSOGS PAR SNANG BA NI
MOS PAS SBRUL PA'I DKYIL 'KHOR GCIG KYANG SNA TSOGS PAR BRJOD DO,
,DE LTAR

DKYIL 'KHOR DE DAG NI 'BRAS BU'I NGO BOR GRUB PAS 'BRAS BU'I
DKYIL 'KHOR ZHES RNAL 'BYOR GYI RGYUD KYI LUGS KYIS BSNAN TO, ,DE
BZHIN DU RNAL 'BYOR PA'I SEMS DANG SEMS LAS BYUNG BA THA MAL PA'I
RNAM PAR RTOG PA LAS GROL BA TING NGE 'DZIN GYI KHYAD PAR CAN 'DI
LTA STE, DE BZHIN

GSHEGS PA RNAMS KYI GZUGS KYI SKU DANG RAB TU 'DRA BAR BSGOM PA'I
DKYIL 'KHOR 'DI NI JI LTA BAR SPRUL PA'I DKYIL 'KHOR ZHES BYA
STE, RNAM PA 'DRA BAR MOS PA'I PHYIR DANG, DE'I 'BRAS BU LA RGYU
DE JI LTA BAR SBYOR BA'I PHYIR RO, ,GANG DU SPRUL PA'I DKYIL
'KHOR DE RJES SU

DRAN PA'I RTEN GYUR PA DANG RNAM PA 'DRA BA'ANG RUNG STE, RDUL
TSON DANG BRIS SKUR BYAS PA LA SOGS PA YANG JI LTA BAR SPRUL PA'I
DKYIL 'KHOR ZHES BYA'O, ,DE BZHIN DU RNAL 'BYOR PA RNAMS KYIS THA
MAL PA'I GNAS SKABS KYI CHOS KYI DBYINGS DAG PA MA YIN PA DANG,
BDAG MED

PA GNYIS LA GZHOL BA'I SHES RAB DANG TING NGE 'DZIN YANG DKYIL
'KHOR ZHES BYA STE, 'BRAS BU NYE BAR BRTAGS PA LAS GNOD PA MED
PAS SO, ,DE LTAR DE DAG NI RNAM PAR MI RTOG PA'I 'BRAS BU'I DKYIL
'KHOR THOB PA'I THABS KYI DNGOS PO'I PHYIR NA DKYIL 'KHOR TE, JI

SKAD DU DKYIL NI SNYING PO'O, ,'KHOR NI LEN PA'O ZHES RNAM PAR
SNANG MDZAD MNGON PAR BYANG CHUB PA'I RGYUD LAS GSUNGS PA BZHIN
NO, ,DE LTAR DE DAG NI RGYUD BSDUS PA'I DKYIL 'KHOR DU BRJOD DO,
,DE LTAR BYAS NA DKYIL 'KHOR ZHES BYA BA NI SANGS RGYAS KYI SA
DANG, DE'I

RGYU RIGS DANG LAM GYI BDAG NYID 'DI TZAM ZHIG LA BYA'O, ,DE'I
RNAM PAR DBYE BA YANG JI LTAR BSTAN PA'I PHYOGS LAS RNAM PA BDUN
TE, RGYAS PAR DBYE BA LA NI TSAD MED DO, ,DE'I MING GI DON KYANG
SNYING PO 'DZIN PAR BYED PA ZHES BYE BRAG MED PAR BYAS TE, YANG
BYE BRAG TU

@192A *, ,NA 'BRAS BU NI DE'I RANG BZHIN 'DZIN PAS SNYING PO NYID
'DZIN PA ZHES BYA BA'AM, SNYING PO YANG YIN LA 'DZIN PA YANG YIN
PAS SNYING PO 'DZIN PA ZHES BSDU'O, ,RGYU NI SNYING PO'I PHYIR
'DZIN PA'AM, SNYING PO LA LEN PA ZHES BSDU'O, ,DE LTAR NA 'DIR
'BRAS BU'I

DKYIL 'KHOR NI THABS LAS BYUNG BA YIN LA, RGYU'I BDAG NYID KYI
DKYIL 'KHOR NI DE THOB PA'I THABS PHUL DU BYUNG BA YIN PAS 'DI
DAG THABS DANG THABS LAS BYUNG BA'I 'BREL BA KHYAD PAR CAN DANG
BCAS PA STE, 'BRAS BUS KYANG 'GRO BA MTHA' DAG LA JI SRID NAM
MKHA' LA GNAS PA

DE SRID DU PHAN PA DANG BDE BA SGRUB PAS 'DI'I 'BRAS BU'I 'BRAS
BU STE, RGYU YI RJES LA BDAG PO'I YUL BDAG NYID, ,'BRAS BU'I
STOBS KYIS DGRA LAS RNAM PAR RGYAL, ,ZHES PA DANG, GZHAN DON PHUN
TSOGS SANGS RGYAS KYI, ,'BRAS BU'I GTZO BOR 'DOD PA STE, ,SANGS
RGYAS NYID

SOGS DE LAS GZHAN, ,DE YI DON GYI 'BRAS BUR 'DOD, ,CES GSUNGS PAS
SO, ,DE LTA BAS NA GZHUNG 'DI'I BRJOD PAR BYA BA DKYIL 'KHOR YIN
LA, DKYIL 'KHOR DE YANG RGYU DANG 'BRAS BUS SEMS CAN GYI KHAMS MA
LUS SHING LUS PA MED PA'I DON DU 'GYUR BAS 'DI DON CHEN POR

NYE BAR GNAS PA'I PHYIR 'BAD PAS BSHAD PAR RIGS SO ZHES BYA BA NI
LAM DANG 'BRAS BU'I GO RIMS SO, ,DE KHONG DU CHUD PAR BYED PA'I
RIM PA'I GZHUNG NI 'DIR CHO GA ZHES BYA STE, NYE BAR KHRID PAS NA
THABS YIN LA, THABS 'DI YANG DE LA YOD PAS NA THABS CAN TE, DKYIL
'KHOR GYI DON

MTHA' DAG KHONG DU CHUD PAR BYED PA LA BLO 'KHRID PA'I THABS ZAB
MO DANG BCAS PA ZHES BYA BA'I DON TO, ,'ON KYANG 'DIR DKYIL 'KHOR
MTHA' DAG MA BSTAN PAS NA GTZO BOR NI RDUL TSON GYI DKYIL 'KHOR
GYI CHO GA GZUNG LA GZHAN DAG GI CHO GA YANG SHUGS LAS GO BAR
BYA'O, ,DA NI SLOB

DPON GYI ZHAL SNGA NAS DKYIL 'KHOR GYI CHO GA BSDU BAR BYA BA LA
SU ZHIG SNOD DU GYUR PA YIN PA DE BSTAN PA'I PHYIR, DE LA DAM
TSIG LA SOGS PA THOB PA'I RNAL 'BYOR PA'I PHYIR, 'PHAGS PA DE KHO
NA NYID BSDUS PA'I RGYUD CHEN PO'I CHO GAS DKYIL 'KHOR GYI CHO GA
KUN LAS BTU BAR BYA'O

@192B ZHES SMOS TE, GZHAN DU NA CHO GA MI 'GRUB CES DGONGS LA,
KHO BO CHO GA KUN LAS BTUS PA TZAM PA YANG DON MED CES DGONGS
PA'O, ,'DIR DAM TSIG LA SOGS PA ZHES BYA BA'I SGRAS NI DBANG
BSKUR BAR BSDU'O, ,'DI NA DAM TSIG LA SOGS PA THOB PA DE DAG NYID
KYIS DNGOS GRUB KYI

PHYIR BSNYEN PA BYED PA YANG RUNG, SLOB MA MNGON PAR DBANG BSKUR
BA'I PHYIR BSNYEN PA'ANG RUNG STE, BSNYEN PA'I DKYIL 'KHOR BSGOM
PA'I CHO GA NI JI LTA BU SLOB MA DBANG BSKUR BA'I CHO GA NI JI
LTA BU ZHES RTOG PA LA, DANG PO BSNYEN PA'I CHO GA GSUNGS PAS
DE'I GO RIMS BRJOD DE, 'DI

NA THOG MA MED PA'I DUS NAS BYAS PA'I LUS DANG NGAG DANG YID KYI
SPYOD PA PHYAG RGYA DANG GSANG SNGAGS DANG TING NGE 'DZIN SGRUB
PA LA BAR DU GCOD PA'I SGRIB PA BSAL BA'I PHYIR, DANG POR RE ZHIG
BDAG MED PA LA LHAG PAR MOS PAS NANG BDAG NYID CAN GYI KHRUS BYAS
LA ZHES BYA BA LA SOGS PAS

LUS NGAG YID GSUM RNAM PAR DAG PAR BYA'O, ,'JIG RTEN 'DI NI SEMS
KYIS KHRID, ,CES BYA BA LA SOGS PA'I THEG PA CHEN PO 'DIR SEMS
GTZO BOR GYUR PAS DE SBYANG BA SNGAR BSTAN CING, NGAG GI NYES PA
NI SGRUB SLA BAS LUS CAN RNAMS LA RAB TU MANG BA'I PHYIR DANG,
'DIR BZLAS BRJOD

LAS GTZO BOR DNGOS GRUB KYI MTSAN MA 'DOD PA'I DBANG DU BYAS PA'I
PHYIR DE'I 'OG TU NGAG SBYANG BAR BSTAN TO, ,MTSAN NYID DE GNYIS
LAS BZLOG PA NI LUS YIN PAS THAMS CAD KYI MJUG TU'O, ,LUS DANG
NGAG DANG YID RNAM PAR DAG PA'I SGRUB PA PO LA BDUD KYIS GLAGS SU
GYUR PA

SPANG BA'I PHYIR BSRUNG BA'I BYA BA NI, DE NAS YI GE H'Um LAS RDO
RJE 'BAR BA NYI MA'I ME LTA BUR BDAG NYID SPRUL TE ZHES BYA BA LA
SOGS PA JI SRID BADZRA BANDHA BAm ZHES PA'O ZHES BYA BA'I BAR DU
SMOS PA'O, ,SKABS 'DI LA BSAM PAR BYA BA 'GA' YOD DE, CIS NA
BSRUNG BA'I CHO GA GZHAN STON

PAR BYED, RTZA BA'I RGYUD NYID LAS NI, RDO RJE SEMS DPA'I MTSAN
TZAM ZHIG ,DRAN NAM NYAN PAR BYED KYANG RUNG, ,ZHES BYA BA LA
SOGS PAS RIGS SO SO'I BSRUNG BA MA YIN NAM, DE LTA BU RANG GI CHO
GA NGES PA BOR NA GZHAN STON 'DI NI MI 'TSAM MO ZHE NA, BDEN MOD
KYIS 'ON KYANG

@193A *, ,NYES PA MED DE, 'DI NA GANG ZAG GNYIS TE RANG GI BYA BA
TZAM SEMS SHING MCHOG TU MNYAM PAR GZHAG PA NANG GI BDAG NYID LA
LHAG PAR GZHOL BA'I RNAL 'BYOR PA DANG, DE LAS GZHAN PA DKYIL
'KHOR CHEN PO SPROS PA LA ZHUGS PAS SLOB MA'I DON BYED PA'O, ,DE

LA DANG PO'I DBANG DU BYAS NAS NI RTZA BA'I RGYUD LAS NANG GI
BYED PA'I BSRUNG BA TSEGS MED PA BSTAN TE, DE NI CHES GDAMS PAS
DE TZAM GYIS BSRUNG BAR 'GYUR LA, 'DI NI GTZO CHER DKYIL 'KHOR
CHEN PO'I SPROS PA LA ZHUGS PA'I RDO RJE SLOB DPON GYI NANG DU
BYAS PAS NANG DANG PHYI ROL GYI

BGEGS LDANG BA RAB TU MED PA'I PHYIR, SNGAGS DANG PHYAG RGYA
MCHOG TU MI ZAD PA DRAG CING RNO BA DAG GIS BSRUNG BA CHEN PO BYA
DGOS PAS NYES PA MED DO, ,YANG NA BSRUNG BA 'DI LTA BU YANG YOD
CES RNAM GRANGS LA MKHAS PAR BYA BA'I PHYIR TE, RANG GI RGYUD
KYIS BSRUNG BA YANG

SUN MI 'BYIN PAS SO, ,GZHAN DAG NA RE BDAG BSRUNG BA BSGOM PA
'DI'I NANG DU MNGON PAR SANGS MA RGYAS KYI BAR DU 'GRO BAR MI
BYA'O ZHES DAM BCAS PA LA GNAS PA'I BSRUNG BA NI DANG PO STE
'DI'O, ,PHYIS THUN MTSAMS DAG LA NI NANG GI BSRUNG BA TZAM ZHES
ZER NA 'DI NI MA

YIN TE; BSRUNG BA'I DKYIL 'KHOR RAB TU RGYA CHE BAR GYUR PAS 'GRO
BA BGEGS MA YIN PA'I PHYIR RO, ,'DIR SU YI BSRUNG BA JI LTAR
BSRUNG DGOS PA GANG ZHIG MTHONG ZHE NA, RDO RJE 'BAR BA NYI MA'I
ME LTA BUR BDAG NYID SPRUL TE ZHES BYA BA NI BSRUNG BA PO STE,
NYI MA'I ME NI MES 'JIG

PA'I DUS KYI NYI MA BDUN SHAR BAS THAMS CAD ME'I PHUNG POR 'BAR
BAR GYUR PA STE DE DANG 'DRA BA'O, ,TSIG PHYI MA 'DI KHO NAS RDO
RJE 'BAR BA ZHES BYA BA 'DI BSTAN TE, RDO RJE'I RANG BZHIN 'OD
'BAR BA, ,ZHES BYA BA'I DON TO, ,'DI'I MTSAN NYID NI 'PHAGS PA
NGAN SONG THAMS CAD SBYONG

BA'I RGYUD LAS GSUNGS SO, ,KHYAD PAR DU NA YI GE H'Um LAS BYUNG
BA DANG DBANG BSKUR ZHING CHO GA BYAS LA, RANG GI SNGAGS ZLOS PAS
BGEGS GZHOM MO, ,DE LA DBANG BSKUR BA NI KHRO BO TI R'INTI RI'I
ZHES BYA BA RDO RJE 'BAR BA NYI MA'I ME LTA BU NYID DE DE NYID
KYI PHYAG RGYAS 'DI LA DBANG

@193B BSKUR BAR BYA'O, ,DE NAS DE LA RDO RJE PHYED MA'I 'DUG
STANGS KYIS 'DUG STE, RDO RJE TI R'INTI RI'I BCINGS LA RDO RJE
PHRENG BA'I DBANG BSKUR BA BLANG NGO ZHES BYA BA NI RDO RJE PHYED
MA'I 'DUG STANGS TE RDO RJE SKYIL MO KRUNG PHYED MAR 'DUG LA'O,
,RDO RJE PHRENG BA'I DBANG BSKUR BA NI RGYUD PHYI MA LAS

RIGS SO SO'I DBANG BSKUR BA BSTAN PA LAS, RDO RJE RIGS LA RDO RJE
PHRENG BA MGO LA BCINGS PAS DBANG BSKUR BAR GSUNGS PAS NA 'DIR
YANG DE BZHIN TE, KHRO BO 'DI NI RDO RJE'I RIGS SU BYUNG BAS SO,
,GZHAN DAG KHRO BO TI R'INTI RI ZHES BYA BA RDO RJE 'BAR BA LAS
GZHAN DU 'DOD

PA DE MI 'THAD DE, AOm BADZRA DZV'A LA AA NA L'ARKA H'Um AA BHI
shINYTZA M'Am ZHES BYA BA'I SNGAGS 'DIS BYIN GYIS BRLABS PA'I TI
R'INTI RI'I PHYAG RGYAS DBANG BSKUR BA NA PHYAG RGYA DANG SNGAGS
THA DAD PA PHAN TSUN GYI BYIN GYIS RLOB PAR MI 'GYUR BA'I NYES PA
YOD PA DANG, 'PHAGS PA NGAN SONG

THAMS CAD YONGS SU SBYONG BAR YANG KHRO BO NYI MA'I ME'I DKYIL
'KHOR DU 'JUG PA NA KHRO BO TI R'INTI RI BCING ZHES 'DI NYID
BSTAN PA DANG, DE BZHIN DU DKYIL 'KHOR GANG DU GANG ZHIG GTZO BOR
GYUR PA DE'I PHYAG RGYAS 'JUG PAR BSTAN PA'O, ,DE LA GO CHA BYA
BA NI AOm tUm ZHES BYA BA'I

YI GE GNYIS KYIS GO CHAS GO CHA BYAS LA ZHES BYA BA NI 'CHAD PAR
BYAS LA, DE'I RJES LA AOm tUm ZHES BYA BA DANG, RDO RJE KHU TSUR
GNYIS SNYING GAR MDUD PA BCING BA'I TSUL GYIS GO CHA BGO BAR BYA
ZHING, DE BZHIN DU MGRIN PA DANG, LTAG PA DANG, SNYING GA DANG,
NU MA'I BAR

DANG; YANG SNYING GA DANG, MGRIN PA DANG, RGYAB DANG, DPRAL BA'I
STENG DU MDUD PA DAR DPYANGS BCING BA'I TSUL DU BYA'O, ,SGEG PA
DANG BCAS PAS THA MA NAS TZAM LA BKROL TE, MTHAR MNYAM PA'I THAL
MO DANG, BADZRA TU shYA HO:ZHES BSHAD LA GO CHA BGO BA 'DI NI

RGYAS PAR BYA BA RNAL 'BYOR GYI RGYUD GZHAN LAS KYANG GSUNGS TE,
RDO RJE SEMS DPA' DPAL SBYOR BAS, ,JI LTA'I TSUL BZHIN BYED PA
YIS, ,RDO RJE KHU TSUR GNYIS BCINGS NAS, ,GO CHA BGO BA'I TSUL DU
BYA, ,SPYI BO DANG NI DPRAL BAR GNYIS, ,GLO GNYIS DANG NI RGYAB
TU

@194A *, ,GNYIS; ,RDO RJE PHRENG BAS BCINGS PA DANG, ,SANGS RGYAS
GTZUG GI NOR BU DANG, ,NGAR BCING THABS SU BCINGS NAS NI, ,'GYING
DANG BCAS PA MTHA' NAS DGROL, ,DAR DBYANGS PA YI THABS BYAS NA,
,THAL MO BRDAB PAS BRTAN PAR BYA, ,'DI YIS

BSRUNG BA BYAS NAS NI, ,RDO RJE SEMS DPA' DPAL DANG 'DRA, ,MI
CHOD PA DANG MI PHYED PA'I, ,RDO RJE'I SKU NI RAB TU 'GRUB, ,RIMS
DANG DUG DANG DBYIG DUG NAD, ,MKHA' 'GROS GTZES DANG GDON RNAMS
DANG, ,YAN LAG MA RUNG BYED PA KUN, ,'DI YIS BSRUNG NA YONG MI
TSUGS,

DPAL RDO RJE ZHES BYA BA'I PHYAG RGYA'O, ,ZHES SO, ,YANG DE NYID
LA, DBU RGYAN BCING BAS BCINGS PA NI, ,'GYING ZHING MTHA' NAS
DGROL BAR BYA, ,DAR GYI MTHA' MA 'PHYANG BA LTAR, ,BYAS TE THAL
MO BRDAB PAR BYA, ,ZHES SO, ,DE LTAR RNAL 'BYOR KHYAD PAR CAN
DBANG BSKUR ZHING CHO GA DGOS

PA DES BSRUNG BA BYA'O, ,JI LTAR BSRUNG BA BYA ZHE NA, ,BYA BA'I
RGYUD LAS KHYAD PAR DU GYUR PAS BSRUNG STE, DER NI MTSAN MA LA
MNGON PAR DGA' BAS BSRUNG BA THAMS CAD RDZAS LA BRTEN PA STE, LAS
KUN BYED PA'I GSANG SNGAGS SAM, ,YANG NA BGEGS KYI DGRAS KYANG
RUNG, ,NGES PAR YUNGS KAR

LA SOGS PAS, ,DANG POR KUN DU BSAL BAR BYA, ,ZHES GSUNGS SO,
,'DIR NI NANG GI RNAL 'BYOR GYI MTHU'I DBANG LAS BYUNG BA'I
SNGAGS DANG PHYAG RGYA TZAM GYIS 'GRUB PAS RDZAS DE LTA BU LA MI
LTOS TE, DES NA KHRO BO'I SNGAGS DANG PHYAG RGYAS THOG MAR BGEGS
RAB TU DRAG PO DAG LA

BSNUN TE, DE YANG RANG GI LAG GI RDO RJES BRGYAB CING BSAD PA'O,
,BGEGS BAR MA RNAMS NI BSREG PA STE, RDO RJE LAS ME'I 'OD 'PHROS
PAS TSIG CING GDUNGS TE BYER BAR 'GYUR PA'I PHYIR RO, ,BGEGS RAB
TU PHRA MO MTHU SHIN TU CHUNG BA RNAMS NI DE TZAM DU TSAR BCAD PA
LA MA LTOS PAS NA

BCING BA TZAM ZHIG BYA BA STE, DE YANG RANG GI LAG GI RDO RJE'I
'OD 'PHROS PAS DE DAG BCING BA LNGAS BCINGS PAR BSAM MO, ,DE LTAR
BGEGS BSKRAD PAR BYAS NAS, DA NI PHYOGS BCING PA LA SOGS PA BYA
BA'I PHYIR, RDO RJE BCING BA ZHES PA LA SOGS PA SMOS TE, 'DIR
MDOR BSDU NA RDO RJE

@194B ME LA SOGS PA NAS RDO RJE H'Um MDZAD KYI BAR DU SNGAGS DANG
PHYAG RGYA THA DAD PA THAMS CAD KYANG RDO RJE 'BAR BA NYI MA'I ME
LTA BU KHO NA'I RNAL 'BYOR LA GNAS PAS BYA'I GZHAN GYIS MA YIN TE
DE NI BSRUNG BA'I PHYIR LHAG PAR GNAS PA DANG POR BSKYED PAS SO,
,DE NAS LHA 'DI DAG GI RANG RANG GI RNAM PAR

THAR PA BSDUS PA NI BCOM LDAN 'DAS 'DI KHO NA'O ZHES DMIGS PAR
YANG BYA'O, ,GZHAN DU NA 'DI DAG RE RE LA YANG BSKYED PA DANG
DBANG BSKUR BA DANG GO CHA BGO BA'I BYA BAS MTHA' MED PA'I SPROS
PA 'BYUNG BAR 'GYUR RO, ,DE LA THOG MAR NI 'OG BCINGS TE, BSRUNG
BA 'DI NI PHAL CHER DKYIL

'KHOR DU RDUL TSON GYI BYA BA DANG YANG 'BREL LA, SA LAS BGEGS
'BYUNG BA MANG BAS NA 'DI LTAR LHA MA YIN MA RUNG PA DANG, KLU MA
RUNGS PA DANG, SA BDAG MA RUNGS PA DANG, THA NA RKANG GIS 'GRO
BA'I SRIN BU DAG KYANG 'OG NAS LDANG BAS GNOD PA SKYED PA DE'I
PHYIR DE BSRUNG BA

STE; 'OG NAS SA 'GAS G-YO BAR BYED, ,CES GSUNGS PA LTA BU'O,
,STENG GI BSRUNG BA GNYIS NI LHA'I GDON MTHU CHEN PO DAG STENG
NAS 'BYUNG BA'I PHYIR TE, STENG NAS MTHU CHEN LHA RNAMS SO, ,ZHES
GSUNGS PA LTA BU STE, PHYOGS DE NA BDUD SDIG CAN GYI DPUNG GNAS
PAS

SO; ,DE BZHIN DU SHAR PHYOGS KYANG LAN GNYIS SU BCING STE, DRI ZA
RNAMS DANG LHA RNAMS PHYOGS DE NAS KYANG DBANG BYED PAS SO, ,DE
NAS NUB BCING BA NI SPRIN DANG SER BA DANG CHAR DAG CHES DKYIL
'KHOR DANG MI 'PHROD LA DE DAG KLU RNAMS KYIS BYED PA YIN LA, KLU
RNAMS NI

PHAL CHER 'DZAM BU'I GLING 'DI'I NUB PHYOGS KYI RGYA MTSO KLU'I
GRONG KHYER LONGS SPYOD LDAN NA GNAS PAS SO, ,DA NI SLOB DPON GYI
ZHAL SNGA NAS PHYOGS BCING BA'I CHO GA DE DAG KHO NAS MTSAMS
KYANG BCING NGO ZHES BSTAN PA'I PHYIR, PHYOGS DANG MTSAMS DANG
'OG DANG STENG GI BGEGS

TSAR BCAD PA BYAS LA ZHES SMOS TE, SHAR PHYOGS BCING BAS SHAR LHO
BCINGS LA, NUB PHYOGS BCING BAS NUB BYANG BCINGS TE, DE BZHIN DU
LHO BCING BAS LHO NUB BCING ZHING, BYANG BCING BAS BYANG SHAR
BCING ZHES 'OG TU YANG SBYAR TE, DANG PO DANG ME LHA DAG LHA'I
RIGS SU

@195A *, ,'DRA BA DANG, GSHIN RJE DANG SRIN PO DAG ,LAS DANG
LONGS SPYOD 'DRA ZHING SPYI DANG BYE BRAG TU GNAS PA TZAM GYI
PHYIR DANG, KLU DANG RLUNG LHA DAG LAS MTHUN PA LA GNAS TE KLU
RNAMS KYIS SER BU DANG YUL NGAN PA DANG BA MO DAG BYED PA LTAR
RLUNG LHA YANG DE BZHIN PA'I

PHYIR DANG, GNOD SBYIN DANG 'BYUNG PO DAG RIGS GCIG PA DANG LAS
DANG LONGS SPYOD DAG 'DRA BA'I PHYIR ZHES BYA BA RGYU MTSAN TE,
DE DAG THAMS CAD BGEGS SU GCIG PA KHO NAS RTZA BA'I RGYUD LAS
BSRUNG BA RE RE ZHIG RIGS RE RE LA BSTAN PAR ZAD DO, ,DE BZHIN DU
GTOR MA 'DOD PA

LA SOGS PA'I PHYIR GNOD SBYIN DAG BAR DU GCOD PA LA BRTZON PAS DE
MA THAG TU BYANG BCING BAS BCINGS PA STE, THAMS CAD KYI MJUG TU
LHO BCINGS PA NI GSHIN RJE RNAMS CHOS KYI RGYAL PO GSHIN RJE'I
LUNG GIS 'JUG LA, RDO RJE SLOB DPON LHAG PA'I BSAM PA PHUN SUM
TSOGS

PAS 'GRO BA YONGS SU SKYOB PA LA BAR DU GCOD PA LA MI BRTZON PAS,
'DI DAG GI GNOD PA SHIN TU NYE BA MA YIN PAS NA THA MAR BSRUNG
BA'O, ,RDO RJE LAS KYI DKYIL 'KHOR BSRUNG BA BYAS LA RAB SBYIN NO
ZHES BYA BA LA, DE LA DKYIL 'KHOR BCING BA NI JI LTAR BYA BA'I
RGYUD LAS,

TZANDAN DMAR POS BYUG BA YI, ,SENG LDENG PHUR BU MDZUB GANG LA,
,RNON POR BYAS PA BZHI DAG LA, ,SKUD PA DMAR PO DAG GIS DKRIS,
,RDO RJE PHUR BU BRGYAR BSNGAGS TE, ,GNAS SAM KHYIM DAG TU YANG
RUNG, ,KHU TSUR GYIS NI PHYOGS BZHIR GDAB, ,LAS KUN BYED PA'I

RIG SNGAGS KYIS, ,TSON SNA LNGA YI SRAD BU LA, ,LAN BRGYAR
BSNGAGS NAS DANG POR DER, ,PHUR BU RNAMS LA BRE BAR BYA, ,PHUR BU
RDO RJE 'DRA BA'AM, ,YANG NA RTZE GCIG SBOM PO LA, ,RDO RJE PHUR
BU LAN BRGYA RU, ,MNGON PAR BSNGAGS PA BYAS PA DAG ,LHA YI GNAS
KYI

PHYI ROL GYI, ,GRVA BZHIR KUN DU GDAB PAR BYA, ,YANG NA DKYIL
'KHOR PHYI ROL DU, ,BTAB NAS LAS RNAMS RAB TU BYA, ,RDO RJE PHUR
BU'I CHO GA 'DI, ,LAS KUN BYED PAR SHES PAR BYA, ,SGRUB TSE 'DI
LA BGEGS MED CING, ,SGRUB PA PO YIS DNGOS GRUB 'THOB,

@195B CES GSUNGS LA, DKYIL 'KHOR GYI NI 'GRAM LOGS BZHIR, ,SENG
LDENG PHUR BU BZHI BTZUGS TE, ,TSON SKUD KHA DOG SNA LNGA LAS,
,'KHOR BAR DAM DU BRE BAR BYA, ,ZHES GSUNGS TE, 'DI NYID DKYIL
'KHOR BCING BA DANG, ,'KHOR YUG BCING BA ZHES

BYA'O; ,RNAL 'BYOR GYI RGYUD 'DIR NI DE LTA BU'I PHYI ROL GYI BYA
BA LA MI LTOS KYIS, RDO RJE LAS KYI SNGAGS DANG PHYAG RGYA NYID
KYIS DE DANG 'DRA BAR BGEGS KYIS 'JUG PAR DKA' BA'I DKYIL 'KHOR
BCING BA BYAS PAR 'GYUR RO, ,RAB SBYIN PAR YANG BYA BA'I RGYUD DU
NI, RDO RJE RA

BAS SNGAGS PA YIS, ,LCAGS KYI PHYE MAS RAB TU BYA, ,ZHES PA DANG,
DE NAS CHO GA 'DI DAG BYA, ,SO SO'I PHYOGS KYI RI MO'I MTHA',
,RDO RJE RTZE GSUM BYA BAR GSUNGS, ,DBUS KYI NGOS RNAMS DAG TU
YANG, ,RDO RJE BSGRENG BA'I PHRENG BA BYA, ,RDO RJE RA BA'I GSANG

SNGAGS KYIS, ,GO CHA DE NI BYA BAR BSTAN, ,DE YI DBUS SU BZHUGS
NAS SU, ,RDZAS RNAMS RAB TU BSGRUB PAR BYA, ,ZHES GSUNGS TE, 'DIR
NI DE YANG SNGA MA BZHIN DU RDO RJE LAS KYI SNGAGS DANG PHYAG
RGYA NYID KYIS 'GRUB PO, ,'DI'I PHYAG RGYA NI 'OG NAS 'CHAD PAS

'DIR MA SMOS SO, ,SLAR YANG NANG GI RA BA STE, ,ZHES BYA BA YANG
LCAGS KYI PHYE MAS SNGA MA BZHIN BYA BA'I RGYUD DU'O, ,'DIR NI
RDO RJE H'Um MDZAD KYI, ,SNGAGS DANG PHYAG RGYA NYID KYIS SO, ,'O
NA RA BA DANG NANG GI RA BA LA BYE BRAG CI YOD CE NA, RA BA NI
KUN NAS GRU BZHI LHAM PA STONG GSUM

GYI STONG CHEN PO'I TSAD DANG MNYAM PA GYUR PA YIN LA, NANG GI RA
BA NI KUN NAS ZLUM PO BCOM PA DANG DAN PA'I 'JIG RTEN GYI KHAMS
'DI'I TSAD DU GYUR PA'O, ,RI MO LA YANG RAB NI THIG GRU BZHIR
BTAG PA JI SRID MA LUS PAR BSKOR LA, NANG GI RA BA NI ZLUM POR
DKYIL 'KHOR

KHO NA BSKOR BA'O, ,'O NA SLOB DPON RAB 'BYOR BSKYANGS KYI ZHAL
SNGA NAS RDO RJE'I RA BA YANG GRVA BZHIR MDZAD PA JI LTA BU ZHE
NA, GANG DU DE GRU BZHIR BYAS PA DER NI BCOM PA DANG DAN PA'I
'JIG RTEN GYI KHAMS 'DI'I SNYING PO RI RAB KYI RTZA MO RNAL 'BYOR
GYI RGYUD KYI GNAS CHEN PO

@196A *, ,GTZO BOR MDZAD PA DGONGS PAR MDZAD DO, ,DE NAS BCOM
LDAN 'DAS KYIS BCOM PA DANG 'JIG RTEN GYI KHAMS 'DIR MNGON PAR
BYANG CHUB PA CHEN PO BRNYES NAS, MI MJED KYI 'JIG RTEN GYI KHAMS
'DIR MDZAD PA RGYAS PAS 'DUL BA'I ZHING DU MDZAD PA LTAR

SNGAGS PA'I DBANG PHYUG GIS KYANG DE DE BZHIN DU SPYAD PA'I PHYIR
RAB DANG NANG GI RA BA GNYIS KYI ZHING BYIN GYIS BRLAB PA'O, ,RDO
RJE'I DRA BA SBYIN NO ZHES BYA BA LA, DE YANG BYA BA'I RGYUD LAS
NI, ,RDO RJE'I DRA BA GSANG SNGAGS KYIS, ,LAN BRGYAR BSNGAGS PA'I
PHYE MA LAS, ,RDO RJE'I PHRENG

BAS 'KHOR YUG TU, ,BRIS NA RDO RJE'I DRA BAR 'GYUR, ,ZHES PA
DANG, CHO GA 'DI YI PHYI NANG DU, ,RDO RJE LTA BU'I DRA BA DANG,
,RDO RJE DRA BA'I GSANG SNGAGS KYIS, ,SHIN TU THUB PAR DKA' BAR
'GYUR, ,ZHES GSUNGS TE, PHYI NANG ZHES BYA BA NI PHYI'I DRA BA
PHYI'I RDO RJE RA BA'I PHYI

ROL KHO NA YIN, NANG GI DRA BA NI THIG ZLUM POS BSKOR BA'I ME'I
'OD KYI PHRENG BA'I NANG DU'O ZHES BYA BA BLA MA'I LUNG NGO, ,DE
LTA BUR YANG RNAL 'BYOR GYI RGYUD 'DIR NI SNGAGS DANG PHYAG RGYAS
'GRUB PAS PHYI ROL GYI BYA BA LA MI LTOS SO, ,RDO RJE BCING BA NI
RDO RJE LCAGS SGROG STE, PHYAG RGYA YANG DE'I

LAS KYI PHYAG RGYA 'OG NAS STON TO, ,GZHAN DAG NI YE SHES DBAB
PA'I DUS KYI RDO RJE BCING BAR 'DOD, DE LA DRA BA NI RA BA DANG
'TSAM PAR STENG G-YOGS KYI RDO RJE GZEB BRI'O, ,DE LTAR NA,
BSKRAD PA DANG NI 'OG BCING DANG, ,STENG YANG BCING ZHING 'KHOR
YUG TU, ,MTSAMS

BCAD PHYOGS KYANG BCING BYA ZHING, ,RDO RJE RAB DRA BA BYA,
,RGYUD DANG SLOB DPON LUNG DAG GIS, ,BDAG DANG RDZAS DANG LHA
YANG BSRUNG, ,GSANG SNGAGS DAG GIS PHYI NANG DU, ,BGEGS RNAMS
THAMS CAD BZLOG PAR BYA, ,ZHES BYA BA'I RGYUD LAS GSUNGS PA 'DIR
NANG GI BYA BA

TZAM GYIS BSGRUBS PA'O, ,RDO RJE RTZE MO LAS, ,SRUNG BA'I CHO GA
BYAS PA LA, ,BGEGS NI MED KYI MA 'JIGS SHIG ,CES GSUNGS PAS
BSRUNG BA LAS MI 'JIGS PA RNYED CING DE LAS BGEGS MED PAR GYUR PA
LAS GRUB PA NI 'DI'I DGOS PA STE, GZHAN DU NA RTZA BA'I RGYUD
LAS,

@196B 'JIGS LAS LHAG PA'I BGEGS GZHAN MED, ,CES GSUNGS PA'I BGEGS
LDANG BA'I PHYIR RO, ,DE LTAR LUS DANG NGAG DANG YID RNAM PAR DAG
PA BSRUNG BA CHEN POS BSRUNG BA DE TSE 'DI NYID LA MNGON PAR
BYANG CHUB PAR BYA BA'I PHYIR BSOD NAMS KYI TSOGS BSAGS PA LA
'JUG

DGOS SHING, DE YANG YUL KHYAD PAR CAN LA BRTEN PAS 'GRUB PA'I
PHYIR, DE NAS RDO RJE 'KHOR LO'I PHYAG RGYAS RDO RJE DBYINGS KYI
DKYIL 'KHOR CHEN PO MDUN NYID DU 'GRUB PAR BYA'O ZHES BYA BA LA
SOGS PA GSUNGS TE, 'DI'I SNGAGS DANG PHYAG RGYA LAN GCIG G-YAS
NAS BSKOR BAS KHANG PA

BRTZEGS MA DANG BCAS PA LHA RNAMS 'GRUB PAS NA 'DIS PHYOGS THAMS
CAD DU G-YAS NAS BSKOR BAS DKYIL 'KHOR THAMS CAD SPRUL BAR 'GYUR
RO ZHES GSUNGS SO, ,GZHAN DAG NI LHA JI SNYED PA'I GRANGS KYI
PHYIR 'GYED PAR G-YAS NAS BSKOR BAS LHA RNAMS 'BA' ZHIG NAM

MKHA' LA BSAM GYI, KHANG PA BRTZEGS MA MED CES ZER RO, ,DE LTAR
DKYIL 'KHOR SPRUL PAR ZHUGS NAS, DA NI TSOGS BSAGS PA'I BYA BA LA
'JUG PAR BSTAN PA DE NAS DKYIL 'KHOR BLOS MNGON SUM DANG 'DRA BAR
DMIGS LA ME TOG LA SOGS PAS YANG DAG PAR MCHOD DE

ZHES BYA BA LA SOGS PA RGYA CHER SMOS SO, ,'DIR BSAM PAR BYA BA
'GA' ZHIG YOD DE KHA CIG NA RE GANG DU YANG DANG POR PHYAG 'TSAL
BA DANG, DE NAS MCHOD PA DANG, SDIG PA BSHAGS PA DANG, RJES SU YI
RANG BA DANG, BSKUL BA DANG, GSOL BA GDAB PA'I MTHAR

YONGS SU BSNGO BA BYAS PA YIN LA, 'OG NAS SLOB MA 'JUG PA LA YANG
RIM PA DE LTAR BYAS PAS 'DIR YANG GO RIMS DE NYID BLANG NGO ZHES
ZER RO, ,DE BZHIN DU 'CHAD PAR GYUR PA LAS DE LTAR MCHOD PA RNAM
PA NYI SHUS DE BZHIN GSHEGS PA THAMS CAD YANG DAG PAR MCHOD LA
ZHES

BYA BA 'DIR MCHOD PA BCO BRGYAD LAS MA SMOS PAS MCHOD PA GNYIS
GZHAN NAS 'DIR DRANG NGO ZHES ZER RO, ,DE LA DANG PO LA BRJOD PA
BDEN MOD KYI 'ON KYANG 'DI LA YANG GNOD PA MED, 'DIR DANG PO
MCHOD PA DANG PHYAG BTZAL BA BYA STE, DE NAS SDIG PA BSHAGS PA

@197A *, ,NAS GSOL BA GDAB PA'I BAR DU BYAS LA, YANG MCHOD PA BCO
BRGYAD BYAS NAS BDAG DBUL BA DANG YONGS SU BSNGO BA DANG, SDOM PA
GZUNG BA BSTAN PA 'DI LA NYES PA MED PA NI RGYUD DANG MDO SDE
DANG DE DANG DER BYANG CHUB SEMS DPA' LA SOGS PAS DANG PO

MCHOD PA BKOD PAS MCHOD LA, DE NAS PHYAG BTZAL BAR SNANG LA KHA
CIG TU RIM PA GZHAN DU YANG SNANG BA 'DI LA NGES PAR GCIG BSGRUB
PA'I NGES PA MED PAS GONG DU GANG BSTAN PA NYID TSAD MAR BYA'O,
,GANG DU YANG LUNG MTHONG BA DANG 'GAL BAR BYA BA NI SNGAGS KYI
LAM 'DIR

MED KYI LUNG GI LUNG GZHAN RNAM PAR PHYE BA NI MA GTOGS SO, ,'DOD
PA GNYIS PA LA YANG BRJOD PA NI 'DIR MCHOD PA GNYIS GANG DAG
DRANG ZHE NA, 'OG NAS LAS KYI RGYAL PO MCHOG GI SKABS NAS YON
CHAB DANG BSHOS DBUL BA 'BYUNG BAS 'DIR DRANG BAR RIGS TE, YON

CHAB NI MCHOD PA GZHAN GYI SNGON DU BYED PA'I PHYIR RIGS LA 'DOD
PA'I YON TAN LNGA LAS RO YANG 'DIR SMOS TE DES NA GNYIS 'DIR
DRANG NGO ZHES ZER RO, ,DE NI MA YIN TE YON CHAB NI GANG DU LHA
SPYAN DRANG BA DER DBUL BA YIN TE, 'DI SKAD DU DE NAS SPOBS PA'I
BLO GROS G-YOG 'KHOR DANG

BCAS PAS BCOM LDAN 'DAS BSU NAS, YON CHAB DANG ZHABS BSIL DBUL
BAS BCOM LDAN 'DAS KYI ZHABS LA MGO BOS PHYAG 'TSAL NAS ZHES
GSUNGS PA LTA BU'O, ,'DIR NI LHA RNAMS SPRUL PA TZAM LAS SPYAN
DRANG BA MED PA MI 'THAD DE, 'DIR SPRUL ZHES BYA BA YANG

JI LTAR THAMS CAD DU KHYAB PA CHOS KYI SKU LAS SNGAGS DANG PHYAG
RGYA'I DBYE BAS GZUGS KYI SKUR SNANG BA SHAR BA TZAM LA BYA LA,
DE YANG THA SNYAD KYI BDEN PAR BYON PA LAS 'DAS PA'O, ,DE BZHIN
DU BYA BA'I RGYUD LAS NI LHA BSHOS DBUL BA GSANG SNGAGS KYI KHA
ZAS YIN PAR 'DOD

PAS NA ZHES BYA BA LA SOGS PAS RNAM PAR RTOG PA DRAG POS LHA
BSHOS DBUL BA LA RNAM PA STONG DU NAN TAN BYED PA YIN LA, RNAL
'BYOR GYI RGYUD 'DIR NI SANGS RGYAS DANG BYANG CHUB SEMS DPA' ZAS
KYI LTOS PA DANG BRAL BA RNAMS LA NGES PAR DBUL BA'I TSEGS KYIS
CI ZHIG BYA'I,

@197B GANG DU RANG GI RNAL 'BYOR 'PHEL BA DANG, SEMS CAN RNAMS
RJES SU BSRUNG BA DE TZAM GTZO BOR GYUR PAS NA NGES PAR 'DIR LHA
BSHOS DBUL BA'I LUNG MED DO, ,LAS KYI RGYAL PO MCHOG LA SOGS PAR
NI LHA RNAMS SPYAN DRANGS PAS 'JIG RTEN GYI LUGS MI BOR BAR BYA
BAS 'JUG PA'I

PHYIR DE DAG SMOS PAS NYES PA MED DO, ,GZHAN DAG 'DIR TSAD MED PA
BZHI DANG, BYANG CHUB KYI SEMS BSKYED PA'I MCHOD PA BSNAN TE NYI
SHU'O ZHES ZER NA DE DAG YANG LAN GNYIS SMOS PA LA DGOS PA MED
DO, ,GZHAN YANG AE WAm GYI SGRA BYUNG BAR GYUR PA LA SBYAR NAS
BDAG DBUL BA

DANG; BYANG CHUB TU SEMS BSKYED PA LA MCHOD PA GNYIS SU BRJOD DE,
DE LTA NA MCHOD GNAS BDAG DBUL ZHES BAR DU GCOD PA'I TSIG MI
'THAD PAR 'GYUR RO, ,YANG GZHAN DAG NI GOS DANG RGYAN DAG RE RE
LA SHES RAB DANG YE SHES DAG RE RE BGRANG NA DE DAG GI SNGAGS MA
SMOS PA

DANG; SHES RAB KYI PHA ROL TU PHYIN PA TZAM DU MDZAD PA DANG,
DPAG BSAM GYI SHING DANG GOS KYI SHING DAG SMOS PA NA DPAG BSAM
GYI SHING LAS GOS KYANG 'BYUNG BAS DE RGYAN GYI RGYUR SMRA BA DE
DAG GI DE MA NGES PAS SO, ,'O NA CI ZHE NA, JI LTAR SBYAR BA'I
MCHOD PA BCO BRGYAD PO NI

RNAL 'BYOR GYI RGYUD DU THUN MONG DU GRAGS PA RDZAS LA BRTEN PA
MA YIN GYI, NANG GI BYED PA LA RAG LAS PA'I MCHOD PA STE, KU RU
KU LLE LAS BYUNG BA LAS KYANG MCHOD PA BCO BRGYAD KYIS MCHOD LA
ZHES GSUNGS SO, ,YANG RNAL 'BYOR GYI RGYUD KYI CHO GA KHA CIG DU
DE DAG GI STENG DU ME TOG

LA SOGS PA BZHI DNGOS SU YOD PA DANG, PHYAG 'TSAL BA BZHI LA
MCHOD PA GCIG TU BYAS PA KHO NA LA MCHOD PA NYI SHU ZHES 'DOD DE,
DES NA 'DIR YANG DANG PO NYID DU DE NAS BLOS DKYIL 'KHOR MNGON
SUM LTA BUR DMIGS LA, ME TOG LA SOGS PAS YANG DAG PAR MCHOD DE,

ZHES BYA BA NI PHYI ROL GYI MCHOD PA GCIG STE ME TOG LA SOGS PAS
NI TSEGS MED PAS LHA SPYAN DRANGS PA'AM, CIG SHOS LA YANG 'DOD LA
YON CHAB DANG LHA BSHOS DAG NI DE LTA MA YIN PAS 'DIR NAN GYIS MI
BRJOD DO, ,DE NAS RIGS BZHI'I PHYAG 'TSAL BA NI BSNYEN BKUR GYI

@198A *, ,MCHOD PA DANG DBANG BSKUR BA'I MCHOD PA DANG 'JUG PA'I
MCHOD PA DANG LAS KYI MCHOD PA BZHI'I NGO BO STE, DE DAG PHYAG
'TSAL BAS BSDUS PAS GCIG GO, ,DE LTAR 'DIR MCHOD PA DE NYID KHO
NA NAS BSNAN PAS MCHOD PA NYI SHU STE, GZHAN DU NA MCHOD PA

BCO BRGYAD LAS MED PAR DE LTAR MCHOD PA NYI SHU ZHES STON NA NI
SLOB DPON GYI ZHAL SNGA NAS SMAD DU 'KHRUL BAR 'GYUR TE, BLA MA'I
LUNG LA SLOB MA LTOS PAR BYA BA'I PHYIR RO ZHEN YANG DE LTA NA
MTHA' MED PA'I GZHUNG PHYIN CI LOG DGOS SHING, 'DI LTA BU'I BYA
BA PHAL PA THAMS

CAD LA PHAN PA LTA ZHOG GI ,DON ZAB MO'I YUL LA MI SMRA BA LA
THUG PAR 'GYUR RO, ,SDOM PA GZUNG BA MED NA MCHOD PA LA SOGS PA
TZAM GYIS DNGOS GRUB THOB PAR MI NUS PAS NA SDOM PA GZUNG BAR
BYA'O ZHES GSUNGS TE, 'DIR BYANG CHUB KYI SEMS NI RNAM PA GNYIS
TE,

SMON PA DANG 'JUG PA'O, ,DE DAG GNYIS KA BSKYED PAR BYA BA YIN
PAS DANG PO SMON PA'I NGO BOR BSKYED PAR BGYI ZHES BYA BA LA SOGS
PA'O, ,'JUG PA'I BYANG CHUB KYI SEMS NI BYANG CHUB SEMS DPA'I
SDOM PA YIN PAS, DE YANG 'DI GSANG SNGAGS KYI SGO NAS SPYAD PA
SPYOD PA'I

BYANG CHUB SEMS DPA'I SDOM PA KHYAD PAR CAN TE, DE BLANG BA NI
DANG PO THUN MONG BA PHA ROL TU PHYIN PA'I SDOM PA DANG PO BYA
BAR RIGS PAS NA DE GZUNG BA'I PHYIR, TSUL KHRIMS BSLAB PA RNAM PA
GSUM, ,ZHES BYA BA LA SOGS PA'O, ,DE NAS THUN MONG MA YIN PA
BYANG CHUB

SEMS DPA'I SDOM PA BLANG BA NI, SANGS RGYAS CHOS DANG DGE 'DUN
TE, ,ZHES BYA BA LA SOGS PA'O, ,DES 'DI SKAD BSTAN TE, GAL TE LHA
RNAMS KYIS MYUR DU BYIN GYIS RLOB PAR 'DOD NA DANG PO SMON PA
BYANG CHUB KYI SEMS BRTAN POR BYA ZHING, DE NAS THUN MONG GI
BYANG CHUB

SEMS DPA'I SDOM PA GZUNG NGO, ,DE NAS THUN MONG MA YIN PA'I BYANG
CHUB SEMS DPA'I SDOM PA RIG 'DZIN GYI SDOM PAR BRJOD PA BLANG NGO
ZHES BYA BA'I DON TO, ,DE NAS 'OG NYID NAS, SEMS CAN KUN GYI DON
GYI RGYUR, ,BLA NA MED PA'I BYANG CHUB SEMS, ,DAM PA BSKYED PA

@198B BYAS NAS NI, ,SDOM PA MA LUS BZUNG BA YIS, ,MA RGAL BA NI
BSGRAL BA'I PHYIR, ,ZHES BYA BA LA SOGS PA SLAR YANG SMON PA'I
SEMS NI BRTAN POR BYAS TE, BYANG CHUB SEMS DPA'I LEGS PA THAMS
CAD KYI RTEN GYI GTZO BO NI SMAN PA'I SEMS DE KHO NA YIN PAS, DE
YANG NAS

YANG DU BRTAN PAR BYA BA NI CHES RIGS PAR 'GYUR RO, ,DE LA THUN
MONG GI SDOM PA NI BYANG CHUB SEMS DPA'I SA'I TSUL KHRIMS KYI
LE'U LAS GSAL LO, ,THUN MONG MA YIN PA NI 'DI LTA STE, DE BZHIN
GSHEGS PA'I RIGS LA DKON MCHOG GSUM BZUNG BA RNAM BA GCIG

DANG; RDO RJE'I RIGS LA RDO RJE DANG, DRIL BU'I PHYAG RGYA BZUNG
BA DANG, SLOB DPON BZUNG BA STE GSUM DANG, RIN PO CHE'I RIGS LA
ZANG ZING DANG, CHOS DANG, MI 'JIGS PA DANG, BYAMS PA SBYIN PA
STE BZHI DANG, PADMA'I RIGS LA PHYI ROL GYI CHOS ZHES BYA BA

RIG BYED LA SOGS PA DANG, GSANG BA'I THEG PA STE NYAN THOS DANG,
RANG SANGS RGYAS DANG, THEG PA CHEN PO STE DE LTAR GSUM DANG PHYI
ROL GYI DANG BZHI'I LAS KYI RIGS LA NI SDOM PA THAMS CAD DANG
LDAN PAR BYA BA DANG, MCHOD PA'I LAS BYA BA STE GNYIS SO, ,DE
LTAR

GCIG DANG GSUM DANG BZHI DANG BZHI DANG GNYIS LA BCU BZHI YIN PAS
NA, 'OG NAS KYANG 'DI DAG SLOB MA LA SBYIN LA BDAG NYID KYANG 'DI
DAG GZUNG BA'O, ,DA NI SKABS 'DIR CUNG ZAB BRJOD PA YANG YOD DE,
THEG PA CHEN PO MTHAR THUG PA'I DON DU DKON MCHOG

GCIG KHO NAR 'DOD DE, LAM DANG LAM SGOM PA PO GCIG PA'I RGYUD YIN
PA DANG, BSTAN PA DANG STON PA PO YANG RGYUD GCIG PA DANG, DON
DAM PA YANG DE BZHIN GSHEGS PA LAS THA DAD PA MA YIN TE, DE BZHIN
NYID DANG SANGS RGYAS DANG, ,PHAN TSUN BRTAN PA

RTEN MED CING, ,RNAM GRANGS KHAS MI LEN PA DANG, ,ZHES GSUNGS
PA'I PHYIR TE, DES NA SANGS RGYAS DKON MCHOG NYID CHOS DKON MCHOG
GO, ,SEMS DPA'I CHEN PO RDO RE SEMS DPA' LA SOGS PA YANG BCOM
LDAN 'DAS NYID KYIS SPRUL PA BKOD PA YIN PAS DGE

@199A *, ,'DUN DKON MCHOG KYANG SANGS RGYAS DKON MCHOG NYID DO,
,DE DAG KUN RDZOB LA YANG DE DAG MTSAN NYID GCIG PA'I PHYIR,
'PHAGS PA YONGS SU MYA NGAN LAS 'DAS PA CHEN PO'I MDO LAS SANGS
RGYAS DKON MCHOG 'BA' ZHIG LA SKYABS SU 'GRO BAR BYA BA RGYAS PAR

NGES PAR GSUNGS TE, DE LTAR RGYU MTSAN GCIG PA'I RTEN GZUNG BAS
SDOM PA DE GCIG GO, ,PADMA'I RIGS LA KHA CIG PHYI ZHES BYA BA NI
NYAN THOS DANG RANG SANGS RGYAS DANG, PHA ROL TU PHYIN PA'I THEG
PA CHEN PO YIN LA, GSANG BA'I THEG PA NI GSUM STE, BYA BA DANG
SPYOD PA DANG

RNAL 'BYOR GYI THEG PA'O ZHES ZER TE, DE NI MI RIGS TE DE DAG
PHYI ROL PAR BZHAG PA NAM YANG MI 'THAD DE, CHOS 'DI PA ZHES GSAL
POR GRUB STE, SKYABS 'DRA BA DANG BDAG MED PAR 'DRA BA'I LTA BA
CAN DANG, MI RTAG PAR LTA BA DANG MYA NGAN LAS 'DAS PAR ZHI BAR
'DOD PA

DANG 'DUS BYAS SDUG BSNGAL BAR 'DOD PA CI TZAM GYIS PHYI NANG DU
BRJOD PAS SO, ,DES NA 'OG NAS KYANG TSUL THAMS CAD BSTAN PA'I
THEG PA GSUM GYI NGES PAR 'BYUNG BA SNGAGS KYI SPYOD PA'I SGO
YANG MNGON DU BYAS LA ZHES SMOS TE, THEG PA GSUM GYI RAB KYI
MTHAR THUG PA SNGAGS KYI THEG

PA STE; DE NI THEG PA CHEN PO NYID DU 'DUS ZHES DGONGS PA'O,
,DE'I PHYIR DANG POR BSTAN PAR GZUNG NGO, ,LAS KYI RIGS LA YANG
SDOM PA THAMS CAD LDAN PA ZHES BYA BA LA LAR 'DUL BA'I DBANG GIS
MU STEGS KYI SDOM PA DANG DKA' THUB DANG BRTUL ZHUGS DRAG PO YANG
BSTEN PAR BYA BA STE, JI LTAR 'PHAGS

PA DKON MCHOG SGRON MA'I MDO LAS RGYA CHER BSTAN PA LTA BU'O, ,DE
BZHIN DU SEMS CAN DAG GANG GIS 'DUL BA DANG, SANGS RGYAS RNAMS
GANG GIS MNYES PA 'DI TZAM LA LAS KYI RIGS KYI SDOM PA BRJOD DO,
,RIGS GZHAN GYI SDOM PA NI GO BAR SLA BAS RNAM PAR MA PHYE'O, ,DA
NI DE LTAR

MCHOD PA LA SOGS SNGON DU 'GRO BAS BYANG CHUB KYI SEMS RNAM PA
GNYIS BSKYED PA BYAS PA DE LA BYA BA GZHAN BSTAN PA'I PHYIR YE
SHES DBAB PA BSTAN TE, CI'I PHYIR ZHE NA, BYANG CHUB KYI SEMS NI
RNAM PA GNYIS TE, KUN RDZOB DANG DON DAM PA'O, ,DE LA SNGAR BSTAN
PA GNYIS PA KUN RDZOB PA STE,

@199B BSOD NAMS KYI CHOGS TZAM MO, ,DE LAS GONG DU DON DAM PA'I
BYANG CHUB KYI SEMS YE SHES KYI TSOGS KYI RANG BZHIN TE, DE MA
BSKYED NA CHOS KYI SKU 'GRUB PAR MI RUNG BAS DE BSKYED PAR RIGS
SO, ,DON DAM PA'I BYANG CHUB KYI SEMS DE YANG SNGAR DKYIL 'KHOR
CHEN POR 'JUG PA NA BLA

MA'I DRIN GYIS BTANG STE, RANG GI LAS KYI MTHUN RKYEN LHA RNAMS
KYIS MDZAD PAS LAN 'GA' NYAMS SU MYONG BA'O, ,DA 'DIR BLA MA LA
MI LTOS PAS RANG GIS DBAB PAR BYA'O, ,'DIR YE SHES DE JI LTAR
DBAB DGOS PA NI GANG DBAB PA'I RNAM PAR DBYE BA JI LTA BU 'DI'I
SGRA DON JI

LTAR BSTAN ZHE NA, DE DAG CUNG ZAD BRJOD DE, DE NAS GZUGS BRNYAN
LA SOGS PA'I RAB TU SBYOR BAS PHYAG RGYA BCING BA SNGON DU 'GRO
BA'I CHO GA THAMS CAD RDZAS SU BSGRUB BO ZHES BYA BA LA SOGS PA
NI 'DI JI LTAR DBAB PA'I THABS TE, JI LTAR SO SOR RTOG PA'I SHES
RAB LAS

RNAM PAR MI RTOG PA'I YE SHES 'BYUNG BAS NA 'DIR DANG PO GCIG
DANG DU MA NYID BRAL BA'I PHYIR RGYU BA DANG, MI RGYU BA SGYU MA
DANG RMI LAM DANG CHU'I ZLA BA LTAR MOS PAR BYAS LA, RDO RJE THAL
MO DAM POR BSDAMS NAS LAG PA G-YAS G-YON DAG 'KHOR BA DANG MYA
NGAN LAS 'DAS PAR

GYUR CING GANG DU DE GNYIS LA MNGON PAR ZHEN PA DAM POS GNAS PA
DE DA LTA MI GNAS PA'I MYA NGAN LAS 'DAS PA THOB PAS, DE DAG DRAL
TE GNYI GAL CHAGS PA BCAD CES SHES PA DANG, DE NAS BADZRA A'A BE
SHA AA: ZHES PAS RDO RJE LTA BU'I RNAM PAR MI RTOG PA'I YE SHES
THOB PA STE,

SKAD CIG THANG CIG YUD TZAM ZHIG LA MI GNAS PA DAG CING JI TZAM
SRID PA'I GRONG KHYER 'DI RAB TU GSAL BAR LAN CIG SGYU MA LTAR
NYAMS SU MYONG BA DE SRID DU BRTAN PAR BYA BA'I PHYIR BRTAN PAR
BYA BA'I CHOG BSHAD DO, ,THABS DE LTAR PHAB PA'I DGOS PA NI THAMS
CAD SGYU MA LTAR SHES

PAS BYA BA THAMS CAD LA DNGOS POR MNGON PAR ZHEN PA BOR BAS RAB
TU MTHU DANG LDAN PAR GYUR TO, ,DNGOS POR DMIGS PA MED PA LAS
BYUNG BA 'BRAS BU CHEN PO STE, RGYAS PA'I RGYU LAS BYUNG BA'I
PHYIR, ,SA BON DRUNG PO'I MYUG SOGS BZHIN, ,ZHES DBU MA'I GTZUG

@200A *, ,LAG LAS BSHAD PA BZHIN NO, ,DE LA DBAB PA'I RNAM PAR
DBYE BA GANG ZHE NA, DE NI SEMS DPA' DBAB PA DANG, RDO RJE DBAB
PA DANG, YE SHES DBAB PA DANG, DBAB PA THA MAL PA'O, ,JI LTA ZHE
NA, DANG PO DKYIL 'KHOR DU SLOB DPON BDAG

NYID 'JUG PA NA SEMS DPA' CHEN PO GANG RUNG ZHIG BDAG NYID KHO NA
LA DBAB PA BYAS LA DGE BA DANG MI DGE BA LA SHES PAR BYA'O, ,'DI
YANG RTZA BA'I RGYUD NYID LAS GSAL POR GSUNGS SO, ,DE LA RDO RJE
DBAB PA GANG ZHE NA, DKYIL 'KHOR CHEN POR SLOB MA 'JUG PA NA

SLOB MA SNOD DU GYUR PA DANG MA GYUR PA BRTAG PA DANG, BYA BA DAG
NGES PAR SHES PAR BYA BA'I PHYIR SLOB DPON GYI SNYING GA'I RDO
RJE LAS SLOB MA'I SNYING GAR DBAB PA'I CHO GA STE 'OG NAS RGYAS
PAR BSTAN TO, ,YE SHES DBAB PA NI GNAS SKABS 'DI NYID DU JI LTAR
BSTAN PA'O, ,DE DAG LAS

GZHAN PA'I DBAB PA THA MAL PA NI RNAL 'BYOR DANG BYA BA'I RGYUD
DE DANG DE DAG TU ME LONG DANG MTHE BONG DANG RAL GRI LA SOGS PA
LA DBAB PA'I CHOG BSTAN PA STE, DE DAG KYANG PHAL CHER 'BRAS BU
MTSUNGS PA NI 'OG NAS RGYUD KYI TSIG MDOR SMOS PA LAS, BABS NA
DE'I SKAD CIG KHO NA LA

MNGON PAR SHES PA LNGA LA SOGS PA 'GRUB PAR 'GYUR RO ZHES SMOS PA
STE, SOGS PA ZHES BYA BA NI DMAN PA PHAL GYI BYA BA THA MAL TZAM
DANG, MCHOG RNAM PAR MI RTOG PA'I YE SHES DAG BSDU STE, BAS PA'I
YON TAN RGYA CHER NI RGYUD LAS KHONG DU CHUD PAR BYA'O, ,GZHAN
DAG NI 'DIR

RTOG GE DAG LA YE SHES 'JUG, ,CES BYA BA'I LUGS KYIS KUN RDZOB
SHES PA SKYE'I RNAM PAR MI RTOG PA'I YE SHES NI MA YIN NO ZHEN,
DE NI MA YIN TE RNAM PAR MI RTOG PA'I YE SHES ZHES GSUNGS PA MA
NGES PA DANG 'DI LAS RNAM PAR MI RTOG PA MI SKYE BA'I MNGON PAR
SHES PA LNGA SKYE BA'I RGYU

MTSAN YANG MED DO, ,'ON KYANG RNAM PAR MI RTOG PA'I YE SHES SKYE
BA NI DKA' LA GZHAN RNYED SLA BA'O, ,DE LA YE SHES DBAB PA ZHES
BYA BA'I MING GI DON NI RANG GI SNYING GAR GNAS PA'I RDO RJE SEMS
DPA' YE SHES SEMS DPA' DE LA PHYOGS BCU'I DE BZHIN GSHEGS PA
RNAMS KYI

@200B YE SHES KYI RDO RJE RNAMS DBAB PA STE, DRIL BU'I DUS KHO
NAR BDAG DANG DE BZHIN GSHEGS PA RNAMS KYI THUGS KA PHYE NAS DE
DAG GZHUGS PAR GYUR PAR MOS PAS 'DI 'GRUB BO, ,GANG YANG DANG PO
DKYIL 'KHOR DU BLA MAS YE SHES DBAB PA'I BYA BA MA BYAS PA DES NI
DE NYAMS SU MYONG BA DES

NA NAM YANG DBAB PAR MI NUS PAR SHES PAR BYA'O, ,DE LTAR BSOD NAMS
KYI TSOGS BSAGS SHING RNAM PAR MI RTOG PA'I YE SHES THOB PA DES,
DA NI GZHAN GYI DON BYA BAR 'OS PAS NGAN 'GRO'I SEMS CAN RNAMS
THAR BAR BYA BA'I SBYOR BA BRTAN PA BADZRA MUshtI ZHES BYA BA LA
SOGS PA STE,

'DIR DON NI JI LTAR BCOM LDAN 'DAS KHAMS GSUM RNAM PAR RGYAL BAS
NGAN 'GRO'I 'GRO BA RNAMS RANG DBANG MED PAR BKUG STE THAR BAR
BYAS PA LTAR, RNAL 'BYOR PA RDO RJE KHU TSUR GYI PHYAG RGYAS
KHAMS GSUM RNAM PAR RGYAL BA'I PHYAG RGYAR BTAB PAR GYUR PA DES
KYANG NGAN SONG BA RNAMS

DANG POR BKUG LA DE NAS SDIG PA DRAL BA THAR PAR BYA STE, 'DIR
SEMS CAN SO SO'I SNYING LA SDIG PA'I GZUGS SHA ZA LTAR MI SDUG
CING SKRA GROL BA GCER BU MCHE BA GTZIGS PA MI'U THUNG DAG GNAS
PA DRAL BA'I PHYAG RGYAS PHYIR 'THON TE, DE LA RDO RJE KHU TSUR
GYIS BSNUN PAS MED PAR

GYUR PAR BSAMS TE, SEMS CAN DE DAG KYANG NGAN 'GRO'I LUS LAS
'PHOS TE LHA'I 'JIG RTEN DU GYUR PAR BSAM ZHING, DE DAG GI NGAN
'GRO'I LUS KYANG BA TSA'I RGYA MTSOR BOR BAR GYUR PAR BSAM PA NI
RNAL 'BYOR PA'I MTHU'I BYED PAS SO, ,'DIR NI KHAMS GSUM RNAM PAR

RGYAL BA'I DUM BU LAS GSAL POR RTOGS PAR BYA STE CHO GA'I KHYAD
PAR 'DI DAG GIS RNAL 'BYOR PA'I GNAS DE RI RAB KYI RTZE MOR GYUR
PAR MOS PAR BYA'O, ,GZHAN DAG NI DE NI MNGON PAR BYANG CHUB PA
BRNYES KYI GNAS TE, DA LTA NI MI'I YUL DU GYUR PAS SO ZHES ZER
TE, DE NI MA YIN TE,

PHYAG RGYA GCIG PA LA SOGS PA LA MNGON PAR BYANG CHUB PA'I NGES
PA MED KYIS RNAL 'BYOR CHEN PO TZAM LAS MI BYED KYANG RI RAB KYI
RTZE MOR GYUR PA NI MI DOR RO, ,DE LTAR BDAG DANG GZHAN LA PHAN
PA SPYAD NAS DA NI RANG GI LHA DRAN PA DANG, SNGAR GYI DKYIL
'KHOR SBRUL PA BYAS PA DE DGROL

@201A *, ,BA'I PHYIR, DE NAS RNAM PAR SNANG MDZAD LA SOGS PA'I
DAM TSIG GI PHYAG RGYA BCINGS LA, DE'I SNGAGS LAN GSUM BRJOD DE
ZHES BYA BA LA SOGS PA SMOS TE, RNAM PAR SNANG MDZAD NAS RDO RJE
'BEBS PA'I BAR DU RANG GI LHAG PA'I LHA GANG YIN PA DE KHO NA'I
DAM

TSIG GI PHYAG RGYA BCINGS PAS DE KHO NA'I SNGAGS LAN GSUM BRJOD
DE, 'DI CI'I PHYIR ZHE NA, DANG PO KHRO BO RDO RJE 'BAR BA NYI
MA'I ME LTA BUR BDAG BSKYED PA NAS DA LTA NGAN 'GRO BA THAR BAR
BYA BA'I BAR DU KHRO BO'I RNAL 'BYOR LA GNAS PAS BYA BA MANG ZHIG
BYAS PAS, RANG GI LHA'I

RNAL 'BYOR RJES SU DRAN PA YUN RING DU BOR BAS LHA SPANG BA DANG
'DRA BAR GYUR PAS DE DRA PAR BYA BA'I PHYIR RO, ,GZHAN DAG RNAM
PAR SNANG MDZAD LA SOGS PA'I LHA MA LUS PA'I SNGAGS DANG PHYAG
RGYAS BYA'O ZHES ZER BA NI MI 'THAD DE, DE LTAR NA DE RNAMS KYIS
ZHES MANG PO'I

TSIG TU STON PA'I RIGS LA, DE LTAR BYAS NA YANG DGOS PA CHEN PO
MA DMIGS PAS DE SPANG NGO, ,'DIS RANG RANG GI SNYING GAR DGROL
TE, AOm BADZRA MU: ZHES BYA'O ZHES BYA BA NI PHYAG RGYA'I TSOGS
JI LTAR BCINGS PA RNAMS RANG GI SNYING GA'I NAM MKHA' LA DGROL BA
STE,

GZUGS KYI SKU'I NGO BOR RDO RJE RGYU'I SNGAGS DANG PHYAG RGYAS
RANG DBANG MED PAR BCINGS PA LAS BKROL LA SLAR CHOS KYI SKU'I
DANG DU BZHUD PAR BYA BA'O, ,JI LTAR NAM MKHA' LA GLOG SNANG BA
DE NYID DU THIM PAR GYUR PA'I DPES 'DIR DE LTAR NAM MKHA' LAS
LTA'I SKUR SNANG BA RNAMS

SLAR DE NYID DU BSTIM PA STE 'DIS NI 'OG NAS TIshthA BADZRA ZHES
BYA BA LA SOGS PA'I DON YANG BRJOD PAR SHES PAR BYA'O, ,'DI LA
DGOS PA CI YOD CE NA, DE'I PHYIR DE LTAR PHYAG RGYA THAMS CAD MA
SPANGS PAR 'GYUR RO ZHES BYA BA SMOS TE, RANG GI LHA DRAN PA DANG
PHYAG RGYA DGROL BA DE

LTAR NA PHYAG RGYA THAMS CAD DE LHAG PA'I LHA DANG DKYIL 'KHOR
THAMS CAD DO, ,MA SPANGS PAR GYUR PA NI RJES SU DRAN PA'I SGO NAS
DE MA BTANG BA DANG, LHA RNAMS SLAR GSHEGS SU GSOL BA YANG GUS
PA'I NGO BO STE, LHA LA BRNYAS PA SPANGS PAS NA LHA RNAMS KYI
SPYI DANG KHYAD PAR DU BCAS

@201B PA BAS SPANG ZHING BRNYAS PAR MA BYAS PAR 'GYUR RO, ,DE
LTAR NA RANG GI LHA DRAN PA NI PHYAG RGYA BKROL NAS BYA BA'I RIGS
SHE NA, MA YIN TE, DKYIL 'KHOR PA'I KHONG NA RANG GI LHA MNGON
SUM DU BZHUGS PA KHO NA LA DRAN PA GSAL POS DRAN PAR BYA BAR RIGS
SHING PHYAG RGYA BKROL BA'I

RJES LA NI DRAN PA'I YUL GSAL PO MED PA'I PHYIR DANG, RANG GI
LHA'I PHYAG RGYA'I RNAL 'BYOR CHEN PO BYIN GYIS BRLAB PA YANG
'JUG PAS DE DRAN PA NGANG GIS KYANG 'BYUNG BAS DE NYID CHES 'TSAM
PA'O, ,DE NAS DA NI CHO GA JI SNYED SNGAR SPYAD PA THAMS CAD
KYANG PHAN YON BSDUS TE BSTAN

PA'I PHYIR, 'DIS BYAS PAS RNAL 'BYOR PA BSKAL PA GRANGS MED PA
GSUM GYIS NGES PAR 'BYUNG BA'I BYANG CHUB SEMS DPA'I DANG 'DRA
BAR 'GYUR RO ZHES BYA BA STE SA BCU PA'I DBANG PHYUG DANG 'DRA'O
ZHES BYA BA'I DON TO, ,JI LTAR ZHE NA, 'DI NA SKYES BU CHEN PO
SLOB PA THEG PA CHEN

PO LA GNYIS TE, BYANG CHUB SEMS DPA' DANG RDO RJE 'CHANG NGO, ,MI
SLOB PA YANG GNYIS TE, RDO RJE 'CHANG CHEN PO DANG DE BZHIN
GSHEGS PA'O, ,DE 'DIR BYANG CHUB SEMS DPA' CHEN PO BSKAL BA
GRANGS MED PA DANG POS 'JIG RTEN CHOS KYI MCHOG THOB CING, BSKAL

PA GRANGS MED PA GNYIS PAS SA BRGYAD PA MI G-YO BA THOB PAS NA,
DER SHIN TU MTSAN MA MED PA'I DBYINGS NAS SANGS RGYAS THAMS CAD
KYIS BSLANG STE, YID KYI LUS THOB PAS SEMS CAN GYI DON MTHA' YAS
PA CIG CAR SGRUB PAS BSKAL PA GRANGS MED PA GSUM PA LAS NGES

PAR BYUNG NAS SA BCU PA'I DBANG PHYUG CHEN POR 'OG MIN DU 'DI'I
RNAM PAR SMIN PA'I LUS 'GRUB PA STE, 'DI BSKAL PA GRANGS MED PA
GSUM GYIS NGES PAR 'BYUNG BA'I BYANG CHUB SEMS DPA' STE, GNAS
SKABS DE SNYED SLOB PA BYANG CHUB SEMS DPA'O, ,DE LA DE

DANG 'DRA BA NI RDO RJE 'CHANG STE, SNGAGS KYI LAM DAG GIS BYAS
PA STE, TSE 'DI NYID LA DE DANG 'DRA BA NI NANG GI BDAG NYID KYI
KHRUS BYAS PAS BDAG MED PA GNYIS MTHONG BAS MTHONG BA'I LAM STE,
DE NAS NGAG DAG PA NAS BZUNG STE SDOM PA GZUNG BA'I MTHAR THUG PA
NI LHAG MA DRUG GO, ,

@202A *, ,DE NAS YE SHES DBAB PA NI SA BRGYAD PA NI YE SHES TZAM
GYI SA'O, ,DE'I 'OG TU NGAN 'GRO SBYANG ZHING PHYAG RGYA GROL BA
NI SA BRGYAD PA LAS LANGS TES DGU PA DANG SA BCU PA'I NGO BO STE,
'DI DAG GI 'JIG RTEN PA'I SA BSKAL PA GRANGS MED PA GCIG GIS
BGROD PAR BYA BA NI DANG PO

DBANG BSKUR ZHING BLA MA'I LHA'I LUS SU BYAS PA KHO NA'O, ,'DI
TZAM GYIS RDO RJE 'CHANG SLOB PA ZHES BYA'O, ,DE NAS SA BCU PA'I
DBANG PHYUG DE NYID SKYE BA GCIG GIS THOGS PA'I NGO BO DGA' LDAN
DU BYON PA NI RNAL 'BYOR CHEN POR BYIN GYIS BRLAB PA'O, ,DE NYID
SRID PA THA MAR GYUR PA NI RNAL 'BYOR

CHEN PO RDZOGS PAR BYA BA STE, DE'I 'OG TU RDO RJE LTA BU'I TING
NGE 'DZIN BAR CHAD MED PA'I LAM DE NI MNGON PAR BYANG CHUB PA
LNGA'I BDAG NYID DO, ,DE NAS DE'I 'OG TU NI RDO RJE 'CHANG CHEN
PO STE, SNGAGS KYI LAM GYI MNGON PAR BYANG CHUB PA NI SLOB PA'O,
,GANG YANG 'DZAM BU'I GLING 'DIR NYAN

THOS RNAMS DANG THUN MONG PA'I SPRUL PA'I SKU BYANG CHUB PA NI DE
BZHIN GSHEGS PA STE MI SLOB PA'O, ,DE LTAR LAM DANG 'BRAS BU
MTHA' DAG THA DAD PAR BYAS PA 'DI NI SKYE BO LAM THA DAD PA LA
DGA' BA'I NGOR BYAS PA KHO NA STE, MTSAN NYID MA YIN NO, ,DE NYID
KYI PHYIR KHA CIG TU MNGON PAR

BYANG CHUB PA LNGA NYID LA MTHONG BA'I LAM LA SOGS PA SBYAR BA
BSTAN PAR ZAD DO, ,DE LTAR DON DAG BRJOD NAS DA NI BAR CHAD MED
PA'I LAM GYI STEGS SU GYUR PA RNAL 'BYOR CHEN PO'I CHO GA BRJOD
DE, DE LA RNAL 'BYOR CHEN PO YANG LHAG PAR GNAS PA DANG, DE
RDZOGS PAR BYA BAS

GNYIS TE, DANG PO BDAG NYID LHAG PA'I LHA'I RNAL 'BYOR DU LHAG
PAR GNAS PAR BYA'O, ,GNYIS PA NI DE NYID BSTAN PAR BYED PA'I YAN
LAG YONGS SU RDZOGS PAR BYED PA STE, 'DI RNAL 'BYOR YANG YIN LA,
CHEN PO YANG YIN PAS RNAL 'BYOR CHEN PO'AM, 'DI RNAL 'BYOR RNAMS

KYI NANG NA CHE BAS NA RNAL 'BYOR CHEN PO STE MCHOG TU RGYAS PA'I
RGYU LAS BYUNG BA DANG, BDAG NYID CHEN PO'I GZUGS 'DZIN PA DANG,
SHIN TU BYIN GYIS BRLAB PA DANG, 'BRAS BU CHEN POS BSKYED PAS NA
'DI NI CHEN PO'O, ,THABS DANG SHES RAB ZUNG DU 'JUG PA'AM, TSUL
BZHIN YID LA

@202B BYED PAR SBYOR BAS NA RNAL 'BYOR RO, ,DE TZAM ZHIG SBYOR BA
BRJOD NAS DA NI LHAG PAR GNAS PA LA SOGS PA'I GO RIMS BRJOD DE,
DANG PO NYID DU BDAG MED PA BSGOM ZHING ZLA BA ZUNG DE DANG DE
LAS RANG GI MTSAN MA DANG SNYING PO DANG, DE LA NGA RGYAL BYA
ZHING SPRUL PA BSDU BA LA SOGS PA'I SBYOR

BAS LHA'I LUS SU GYUR PA DANG, DE LA DAM TSIG DANG PHYAG RGYA
CHEN POS BYIN GYIS BRLAB CING, DKYIL 'KHOR SPRUL PA ZHUGS LA
DBANG BSKUR BA BLANGS TE, RDO RJE'I BRTUL ZHUGS BLANGS PA 'DI
TZAM ZHIG LA RANG LHAG PAR GNAS PA'I RIM PA YIS RNAL 'BYOR CHEN
PO LA SBYOR BA'O,,

DE NA DE LA RANG GI SNYING LA SON PA'I RDO RJE'I DBUS SU RANG GI
LHA'I SNYING PO SA M'A YA BRIS LA ZHES BYA BA LA, DE NAS NI PHYAG
RGYA BTANG NAS SO, ,RANG GI ZHES BYA BA NI KHRO BO'I LUS KYI STE,
GZHAN DAG NI LUS THA MAL PA ZHES ZER LA, GZHAN DAG NI DANG PO BLA
MAS RDO RJE DBAB PA'I DUS SU BSKYED

PA'I RNAL 'BYOR GYIS ZER TE, BSRUNG BA LDAN PAS LHA'I LUS BSGOM
PA RIGS LA, LHA'I LUS GRUB NAS DE NYID KYIS BSRUNG BAR GSUNGS PAS
PHYOGS DANG PO BLANG NGO, ,RANG GI SNYING LA SON PA'I RDO RJE NI
SNYING STE, SNYING GI NANG DU SON PA ZHES BYA BA DANG POR BLA MAS
RDO RJE DBAB PA'I DUS SU

BYIN PAS BLA MA'I THUGS LAS 'THON TE 'DIR SON PA'O, ,RDO RJE NI
RDO RJE 'CHANG CHEN PO'I RDO RJE'O, ,DE'I DBUS NI LTE BA'I NANG
DU'O, ,RANG GI LHA'I SNYING PO NI BADZRA TVA ZHES BYA BA LA SOGS
PA STE, DON 'DI NI GZHAN LAS SNYING NI SNGAGS KYI GNAS YIN PAR
SHES NA DNGOS GRUB THOB PAR

'GYUR ZHES BYA BA DANG, RTZA BA'I RGYUD LAS KYANG, TING 'DZIN
BSGRUB PA'I SNYING LA GNAS, ,DE BAS SNYING PO ZHES BYA'O, ,ZHES
GSUNGS TE, 'DIR TING NGE 'DZIN YANG RNAL 'BYOR CHEN PO'O, ,GZHAN
DAG NI 'DIR RANG GI SNYING RTOGS PA ZHES ZER TE, SKAD KYI BYINGS
LAS GA TA'I SGRA

RTOGS PAR 'DRES PAS SO, ,RTOGS PA DE YANG RDOR JE STE RDO RJE
SEMS DPA' ZHI BA MDOG DKAR PO RDO RJE DANG DRIL BU 'CHANG BA'O,
,DE'I DBUS NI DE'I THUGS KA'I ZLA BA LA STE, DE LTAR BYAS NA, RDO
RJE SEMS DPA' ME LONG BZHIN, ,DAG CING GSAL LA RNYOG PA MED,
,SANGS RGYAS KUN BDAG

@203A *, ,RANG NYID NI, ,BU KHYOD KYI NI SNYING LA GNAS, ,ZHES
BYA BA LA SOGS PA YANG 'TSAM LA, 'DI'I MTHUS KYANG GANG 'DOD PA'I
LHA'I LUS SU 'GYUR RO, ,DE BZHIN DU RIN PO CHE LA SOGS PA YANG
RANG RANG GI SEMS DPA' CHEN PO'O, ,ZHES ZER TE, GANG DU GNOD PA

MED PA DER NI GZHUNG GZHAN DU DRANG BA LA DGOS PA MED PAS SHIN TU
'TSAM PA YIN NO, ,SA MA YA BRIS LA ZHES PA NI 'DIR SA MA YA'I
SGRA NI DON DU MA LA 'JUG PAR MTHONG STE, DON DU MA BSDUS PA LAS,
SA MA YA MNYAM JI BZHIN SPYOD, GRUB PA'I MTHA' DANG PHUN SUM
TSOGS, ,

KHRIMS BYA GZHAN YANG RGYAS PAR BSTAN, ,BRDA DANG DUS DANG SKAD
RNAMS SO, ,ZHES BSTAN PA LTA BU'O, ,DE LAS 'DIR GANG ZHIG NGES
PAR GZUNG BAR RIGS SHE NA, KHA CIG NI PHUN SUM TSOGS PA LA
BSNGAGS PA BYED DO, ,LHA'I SNYING PO KHA DOG DANG DBYI BAS PHUN
SUM TSOGS

PA BEEd'URYA BZHU BAS BRIS PA LTAR ZLA BA LA BRI ZHES ZER RO,
,YANG GZHAN DAG NI 'DI LTAR MNYAM PA LA BSNGAGS PA BYED DE, MA
CHAD MA LHAG LA YI GE MNYAM PAR BRI'O ZHES SO, ,KHA CIG NI 'DIR
KHRIMS SU BYA BAR 'DOD DE TING NGE 'DZIN 'DI LTA BU SGRUB PA NA
SNYING PO SNYING LA BSGOM

PA NI NGES PAR 'DA' BAR BYA BA MA YIN PAS DAM TSIG STE, RGYU YI
YUL LAS MI 'DA' BAS, ,DAM TSIG CES NI MNGON PAR BRJOD, ,CES BSHAD
PAS TING NGE 'DZIN 'GRUB PA'I RGYU'I SPYOD YUL LAS MI 'DA' BAR
BYA BA'I PHYIR 'DI YID KYIS BRIS LA BSGOM PA STE, DES NAS

MA YA NI RTOGS PAR YANG DRANGS LA KHRIMS SU BYA BAR YANG DRANG
STE, RTOGS PAS BRI'AM DAM TSIG GIS BRI ZHES ZER RO, ,THAMS CAD
KYANG DON DANG MA 'BREL PA MA YIN MOD KYI, SPYOD PA JI LTA BAR
DRANGS NA THAMS CAD 'DU BAS DE NYID BSNGAGS SO, ,DE NYID RANG GI
LHA'I GZUGS

SU RNAM PAR BSAMS TE ZHES BYA BA NI JI LTAR SNYING GA'I PHYAG
RGYA'I LUS SU GYUR PA LTAR DE'I RTEN BDAG KYANG LHA'I LUS SU GYUR
PA NI BYA BA DANG BYED PA PO THA MI DAD PAS BRTAGS PAS SO,
,SNYING GAR SON PA'I DKYIL 'KHOR DU YID KYIS 'JUG GO ZHES BYA BA
NI LUS BKOD PA GNYIS

@203B PA STE; JI LTAR BYANG CHUB SEMS DPA' SPYAN RAS GZIGS DBANG
PHYUG RANG GI SPU'I BU GA NA GNAS PA'I DRANG SRONG DAG LA CHOS
STON PAR BYED PA'I LUS BKOD PA BSTAN PA BZHIN NO, ,PHRENG BA DE
YANG RANG GI SPYI BOR ZHES BYA BA NI DKYIL 'KHOR GNYIS KA'I NANG
NA YOD PAS NA ZHES DGOS PA

SNYING GA'I THAD KA PHYI ROL TU BSGOM PA SNGAR TSOGS BSAGS PA'I
YUL LTA BU DGAB PA'I PHYIR RO, ,SEMS MA RDO RJE MA BCINGS PA YANG
TIshthA BADZRA ZHES BRJOD PA'I 'DIS SNYING GAR DGROL LO ZHES BYA
BA 'DI NI RTZA BA'I RGYUD LAS SLOB DPON DKYIL 'KHOR DU 'JUG PA NA
'DI'I PHYAG RGYA PHYED MA'I

GUNG MO G-YAS PA'I CHANG PAS YANG DANG YANG DRANGS PAS BDAG NYID
LA SEMS DPA' DBAB PA BYA BA GSUNGS PAS 'DIR YANG DE BZHIN NO ZHES
RTOG PA SRID PAS NA DE DGAG PA 'DIR NI DBAB PA MA YIN GYI PHYAG
RGYA DE RANG GI SNYING GA'I SEMS MA'I RDO RJE MA'I RANG BZHIN DU
SLAR BRTAN PAR

BKOD DE GZHAG CES BA'I DON TO, ,GZHAN DAG NI 'DIR DKYIL 'KHOR
SLAR SNGON BZHIN BSTIMS PA YIN LA, 'OG NAS SNYING GA'I ZLA BAR
DKYIL 'KHOR DE GCIG TU GYUR PAR BSAM MO ZHES BYA BA NI SLAR DKYIL
'KHOR GCIG TU RTEN ZLA BA GCIG LA BRTEN PAS GCIG TU RDZOGS

PAR BSKYED CES ZER NA, 'DIR DE SLAR BTANG BA LA DGOS PA MED PA
DANG, DBANG BSKUR BA YANG DKYIL 'KHOR GYI SPYAN SNGAR BLANG BAR
BYA BA DANG, 'OG NAS KYANG DKYIL 'KHOR BSKYED PA'I RGYU MED LA,
GCIG TU BSDUS PA'I SGRAS BSTAN PAS DE RAB TU SMAD PAR RIG PAR
BYA'O, ,

RDO RJE'I KHU TSUR NI RDO RJE MTSAN MA'I KHU TSUR RO, ,DAR
DBYANGS NI DAR DKAR PO'I SRID DU KHRU NYI SHU RTZA LNGA LA ZHENG
DU KHRU GANG PA STE, DES DBU RGYAN GYI RTZA RU THOD DU YANG DANG
YANG BCINGS LA RNA LTAG GNYIS SOR BZHI BZHI PA STENG DU MTHO BA
DRANGS NAS LHAG MA 'PHYANG BAS BYIN PAR SLEB

PAR BYA BA'I PHYIR DAR DBYANGS KYI DBANG BLANG BA'O, ,DE DAG RIGS
LNGA'I DBU RGYAN NI DNGOS SU YANG BLANGS LA MED PAS JI LTAR BSTAN
PA'I TING NGE 'DZIN GYIS SO, ,CHU'I DBANG BSKUR BA NI RDO RJE
DRIL BU DANG, MING DANG BCAS PA DNGOS PO KHO NAR RO, ,YANG SNGAGS
PA RAB TU BYUNG BAS NI DBU

@204A *, ,RGYAN DANG DAR DBYANGS DNGOS SU MI BLANG STE, RAB TU
BYUNG BA'I RTAGS YANG DAG PAR LEN TO, ,KHYIM PA'I RTAGS SPANG NGO
ZHES SMRAS PA DANG 'GAL BAR SPYOD PAS SO, ,AOm BADZRA AA DHI BA
TI TVAm AA BHI shINYTZA MI TIshthA BADZRA SA MA YA STVAm ZHES BYA
BA NI DRIL BU'I DBANG BSKUR BA

STE; 'DI DE SANGS RGYAS THAMS CAD KYIS, ,SHES RAB SGRA YI RJES
'GROR BSHAD, ,KHYOD KYIS KYANG NI RTAG TU BCANG, ,BYANG CHUB
MCHOG TU RGYAL BA BZHED, ,CES TSIGS SU BCAD PA SNGON DU BRJOD PAS
SO, ,DE BZHIN DU RDO RJE'I DBANG BSKUR BA LA YANG TSIGS SU BCAD
PA'I MTHAR

'OG NAS RDO RJE BRTUL ZHUGS KYI SNGAGS SBYAR TE, GANG ZHIG TU NI
LAS YOD LA, ,LAS KYI CHO GA MED GYUR PA, ,DER NI SPYI RGYUD LAS
GRAGS PA'I, ,CHO GA MKHAS PAS SHES PAR BYA, ,ZHES GSUNGS PAS SO,
,'O NA DRIL BU'I DBANG BSKUR BAR 'DI JI LTAR SHES SHE NA, GZHAN
DU

SNGAGS 'DI DRIL BU LA SBYAR BAR MTHONG BA DANG, DANG PO'I SGRA
YANG DRIL BU STE, ,DE NI SHES RAB KYI PHA ROL TU PHYIN PA YIN LA
DE YANG BDAG PO STE, SANGS RGYAS DANG BYANG CHUB SEMS DPA' THAM
CAD KYI GTZO BO DANG, BDAG PO DANG BYED PA PO DANG PHA LTA BU
DANG MA LTA BU'I PHYIR RO, ,

GZHAN YANG RDO RJE 'BA' ZHIG GI DBANG BSKUR GYI DRIL BUS MA YIN
PAR MED PAS SLOB DPON GYIS GNYIS KA BSDUS TE BSTAN TO, ,DE LTAR
NA DE NI RANG LA LHA'I RNAL 'BYOR CHEN POR LHAG PAR GNAS PAS RANG
LHAG PAR GNAS PA'I RNAL 'BYOR CHEN PO ZHES BYA'O, ,LHA GNAS SHING
RTA'I

YAN LAG DANG, ,MTHU DANG DBYIBS NA GNAS PA'O, ,ZHES BSTAN PAS
RANG LA ZHEN PA'AM RANG RGYAS PAR BYA BA'I CHO GA LA RANG LHAG
PAR GNAS PA'O ZHES BYA BA NI GZHAN GYI LUGS TE DE LA YANG SKYON
BRJOD PAR MI BYA'O, ,DA NI 'DIR RANG LHAG PAR GNAS PAR BYA BA 'DI
NYID LEGS

PAR RDZOGS SHING YAN LAG TSANG BA DANG, CHES MTHU DANG LDAN PAR
BYA BA'I PHYIR, BDAG NYID RDZOGS PAR BYA BA BSTAN PAS, DE'I GO
RIMS BSDUS PA DRAN PAR BYA STE, DE LA DE LTAR RANG LHAG PAR GNAS
PA LA SOGS PA BYAS NAS BSGRUB PAR BYA'O ZHES BYA BA NI GO RIMS

@204B MTSAMS SBYAR BA'O, ,RANG LHAG PAR GNAS PA NI RANG GI LHA'I
RNAL 'BYOR CHEN POR GRUB PA TZAM YIN LA, SOGS PA SMOS PA NI DAM
TSIG GI PHYAG RGYA DANG PHYAG RGYA CHEN POS BYIN GYIS BRLAB PA
NAS RDO RJE BRTUL ZHUGS KYI BAR DU BSDUS TE DE'I YAN LAG RNAMS
GZUNG NGO, ,BYAS PA NI LEGS PAR

RDZOGS PAR BYAS TE ZHES PA'I DON TO, ,BSGRUB PAR BYA'O ZHES PA NI
KHA CIG PHYAG RGYA BZHI DANG PHYAG RGYA GCIG PA'I RNAL 'BYOR LA
YANG RDZOGS PAR BYA BA DANG, MNGON PAR BYANG CHUB PA DANG DKYIL
'KHOR RGYAL PO MCHOG DAG BYA'O ZHES RTOG PA SRID PAS DE DGAG STE,
PHYAG RGYA BSDUS PA

DAG BSGOM PA NI BDAG NYID RDZOGS PA LUS LA DKYIL 'KHOR PA MI DGOS
KYI, RANG LHAG PAR GNAS PA YAN LAG DANG BCAS PA BYAS LA BSGRUB PA
STE BZLAS BRJOD LA SOGS PA BYA'O ZHES PA STE, 'OG NAS KYANG YANG
NA SNGON BZHIN DU RNAL 'BYOR CHEN PO DANG MCHOD PA LA SOGS PA
BYAS LA

ZHES PA DANG, 'JIG RTEN DANG 'JIG RTEN LAS 'DAS PA'I SNGAGS THAMS
CAD NI RNAL 'BYOR CHEN POS BSGRUB PAR BYA BA YIN PAS, GNAG YANG
DKYIL 'KHOR BSGOM PAR MI NUS PAS DES NI RNAL 'BYOR CHEN PO BYAS
LA ZHES BYE BRAG TU RTOGS PAR MDZAD DO, ,DA NI 'DIR DKYIL 'KHOR

SGOM YANG RUNG, MI SGOM YANG RUNG STE, SNGAR RDO RJE RGYU'I
SNGAGS DANG PHYAG RGYA RANG GI SNYING GAR DKYIL 'KHOR SPRUL PA DE
SLAR BSDU'O ZHES BSTAN PA'I PHYIR DE LA DANG POR RANG GI SNYING
GA'I ZLA BA LA DKYIL 'KHOR DE GCIG PA CAN DU GYUR PAR BSAM MO
ZHES BYA BA SMOS TE, DE LA ZHES BYA BA NI

TSOGS DGOD PA LA 'JUG PA'I TSIG GI PHRAD DANG, DANG PO RTZOM PA'I
TSIG GI RGYAN TE BDUN PA'O, ,DANG POR NI BDAG NYID RDZOGS PAR BYA
BA'I DANG POR RO, ,RE ZHIG NI RIM GYIS ZHES PA STE, DANG PO 'DI
BYAS LA DE LAS GZHAN NO ZHES PA'I DON TO, ,RANG GI SNYING GA'I
ZLA BA LA ZHES PA NI

SNGAR RDO RJE RGYU'I BYED PAS DKYIL 'KHOR SPRUL PA NI LHA RNAMS
GRUB PA DANG DUS GCIG KHO NAR DE DAG GI GDAN ZLA BA'I DKYIL 'KHOR
CHEN PO GCIG GRUB PAR GYUR PA DE LA LHA RNAMS THIM PAR GYUR CING
ZLA BA'I DKYIL 'KHOR DE YANG RANG GI SEMS DPA'I RDO RJE'I LTE BAR
GNAS PA'I ZLA BA LA THIM

@205A *, ,PA STE DE NI DKYIL 'KHOR DE GCIG PA CAN DU GYUR PAR
BSAM MO ZHES BYA BA'I DON TO, ,DKYIL 'KHOR DU 'JUG PA DANG DBANG
BSKUR ZHING BYIN GYIS BRLABS PA ZIN PAS DA NI BYA BA RDZOGS PA'I
PHYIR SLAR GSHEGS SU GSOL BAR RIGS PAS NA 'DIR CHO GA DE

BSTAN TO, ,DE NAS RANG GI LUS LA SA MA YA AA ZHES ZLOS SHING ZHES
BYA BA LA SOGS PAS NI DANG POR GDAN BSGOM ZHING DE NAS RANG GI
PHYAG RGYA DBAB PA'I RIM PAS NGA RGYAL YANG BYAS LA GZUGS BSGOM
ZHING YE SHES SEMS DPA' BSRE BA DANG BLTA BA DANG NANG DU BYA BA
DANG ZLA BA'I DKYIL

'KHOR BSGOM ZHING YANG NGA RGYAL BYA BA DANG, SNYING PO DANG
SNGAGS KYANG BRJOD CING SANGS RGYAS THAMS CAD BSDUS TE, PHYAG
RGYA GSUM GYIS BTAB LA, RIGS KYI YUM BZHIS BYIN GYIS BRLAB CING,
RDO RJE DBYINGS KYI DBANG PHYUG MAS BYIN GYIS BRLABS LA YI GE
BRGYA BAS BRTAN

PAR BYA STE, DBANG BSKUR BA LNGA DANG BRTUL ZHUGS BLANGS LA, GLU
DANG GAR DANG BCAS PA'I MCHOD PA BYA STE, RDO RJE DANG DRIL BU
BYIN GYIS BRLABS LA DAM TSIG GSUM GZUNG STE, DAM TSIG GSUM GYI
GLU'I MCHOD PA BYA STE, DE LTAR RNAM PA NYI SHU RTZA GSUM PO 'DI
TZAM KHO NA BDAG

NYID RDZOGS PAR BYA BA'I CHO GA SKYON MED PA'I GO RIMS RNAL MA'O,
,DE BZHIN GSHEGS PA'I ZLOS PA PO YANG RNAM PA LNGAS MNGON PAR
BYANG CHUB PA'I RIM PAS DE BZHIN GSHEGS PA'I PHYAG RGYA CHEN PO
BSGRUBS LA, CHO GA THAMS CAD RJES SU BSGRUB PO ZHES BYA BA NI,
GANG GIS LHAG PA'I LHA

RIGS LNGA SANGS RGYAS LAS 'BA' ZHIG YIN PAS DER BSKYED PAR 'DOD
NA DANG PO RANG LHAG PAR GNAS PA'I DUS SU RNAM PA LNGA BSGOM PAR
BYANG CHUB PA BSGOMS PAS RGYAL BA'I SKUR BSGRUBS LA, DE BZHIN
GSHEGS PA THAMS CAD LUS LA BCUG STE, SEMS MA RDO RJE MA LA SOGS
PAS

GNAS BZHIR BYIN GYIS BRLAB CING RIN PO CHE'I DGU RGYAN DANG DAR
DBYANGS KYIS DBANG BSKUR LA, RDO RJE DBYINGS KYI DBANG PHYUG MAS
GNAS BZHIR BYIN GYIS BRLAB CING DE NAS LUS LA DKYIL 'KHOR BSGOM
PA NAS BRTZAMS TE, DAM TSIG GSUM GYI GLU'I MCHOD PA'I BAR DU
BYA'O ZHES PA'I DON TO,,

@205B PHYOGS 'DI LA NI BDAG LHAG PAR GNAS PA DANG RDZOGS PAR BYA
BA BDAG MED KYIS MNGON PAR BYANG CHUB PA DE RDZOGS PAR BYA BA
ZHES YAN LAG GNYIS TE, DE MA THAG TU DKYIL 'KHOR RGYAL MCHOG
BSGOMS PAS MNGON PAR BYANG CHUB PA ZHES BYA BAS GNAS GSUM PA YANG
MED DO, ,GZHAN

DAG NI 'DIR CHO GA'I YAN LAG PHAL CHER RDZOGS NAS DE BZHIN GSHEGS
PA'I ZLOS PA PO DAM TSIG SEMS DPAR BSKYED PAR BSTAN PA DANG, BDAG
NYID RDZOGS PAR BYA BA'I LUS LA DGOD PA'I LHA DE BZHIN GSHEGS
PA'I RIGS NYI TSE LAS DE BZHIN GSHEGS PA RNAMS MA BSTAN TE, DE

BZHIN GSHEGS PA'I ZLOS PA POS RANG LHAG PAR GNAS PA DANG BDAG
NYID RDZOGS PAR BYA BA GNYIS KA SPANGS TE, MNGON PAR BYANG CHUB
PA LNGA'I 'OG TU BLTA BA DANG DE BZHIN GSHEGS PA THAMS CAD LUS LA
GZHUG PA LA SOGS PA LNGA DANG, YI GE BRGYA PAS BRTAN PAR BYA BA
LA SOGS PA

BYAS LA DKYIL 'KHOR RGYAL PO MCHOG BSGOM MO ZHES ZER RO, ,DE NI
MI 'THAD DE DE LA YANG PHYAG RGYA'I NGA RGYAL BSGOM PA LA SOGS PA
CHO GA'I YAN LAG KHAS BLANG BAR BYA BA RGYUD LAS GSUNGS PA NGES
PA DAG DOR BAR MI BYA LA, SEMS DPA' LA SOGS PA LUS LA DGOD PA
YANG NYES PA MA MTHONG

BAS SO, ,DE LTAR DON BSDUS TE BSTAN NAS, TSIG GI DON 'BA' ZHIG
BRJOD DE, NAM MKHA'I PHYOGS SU MDUN NYID DU ZLA BA'I DKYIL 'KHOR
TE ZHES PA NI LHA RE RE LA ZLA BA'I DKYIL 'KHOR RE RE STE DE NYID
SNGAGS KYI ZHES SMRAS PAS SO, ,DE'I STENG DU RDO RJE'I BDAG NYID
BDAG STE ZHES PA NI SNYING

PO BRJOD PAS PHYAG RGYA RDO RJE LCAGS KYU MDA' DGU DANG ZHES BYA
BA LA SOGS PA DER BABS PA STE, 'OG MI NA SPRUL PA'I DKYIL 'KHOR
GNAS PA'I RANG GI SEMS DPA'I THUGS KA NAS 'DIR PHAB PAS SO,
,GZHAN DAG NI NAM KHA'I NGOS DE NYID LAS 'THON TE PHAB PA NI DE
DAG CHOS KYI

SKUS KHYAB PA'I PHYIR GANG NA YANG BZHUGS PA JI LTAR RGYUD LAS
RNAM PAR SNANG MDZAD CHEN PO'I GLENG BZHI SMOS PA LTA BU YIN LA,
DE DAG GI SPRUL PA BYIN GYIS BRLAB PA YANG GANG DU GDUL BYA RNYED
PA DER 'BYUNG BA'I PHYIR ZHES ZER RO, ,GZHAN DAG NI RANG LHAG PAR
GNAS PA'I DUS SU DKYIL

@206A *, ,'KHOR SPRUL PA RGYA CHEN PO GZHAL YAS KHANG DANG BCAS
PA BDAG NYID RDZOGS PAR BYED PA NI SNYING GAR ZLA BA GCIG LA
BRTAN PAR GYUR PAS NA GCIG PA CAN TE, DPUNG GCIG DANG NAGS GCIG
CES PA BZHIN NO, ,DES NA DE'I THUGS KA NAS DBAB CES ZER NA, DE
LTA

NA DKYIL 'KHOR DE SLAR BTANG BA NAM YANG MA BSTAN PAS MI 'THAD
LA, SNGA MA LA YANG BSGRUB PA MI DMIGS PAS LUGS DANG PO GZUNG
NGO, ,DE NYID RDO RJE SEMS DPA' DKAR PO ZHES BYA BA NI SNYING PO
LAS RDO RJER GYUR CING DE LA YANG RDO RJE PHAB LA, RDO RJE DE
YANG 'OD ZER MANG PO 'PHROS

PAS 'GRO BA SBYANGS TE SLAR 'DUS PA LAS GZUGS 'GRUB PAR BYA'O,
,RDO RJE LCAGS KYU LA SOGS PAS ZHES BYA BA NI 'OG NAS BADZRA AAm
KU SHA DZA: ZHES PA LA SOGS PA DANG, LAS KYI PHYAG RGYA BYA BAR
BSTAN PA'O, ,DE LA RDO RJE RGYAL PO GSER MDOG SNYING GA'I G-YAS
NGOS SU'O ZHES

BYA BA LA SOGS PA'O, ,'DIR RDO RJE'I RIGS NI SEMS KYI NGO BOR
RGYUD LAS GRAGS LA, SEMS DE NI SNYING LA GNAS ZHES GRAGS PA'I NGO
BOR BYAS NAS RDO RJE'I RIGS KYI SEMS DPA' BZHI SNYING GAR BKOD
DE, RIN PO CHES DBANG BSKUR BA'I GNAS NI DPRAL BA'I GNAS YIN PAS
DER RIN PO

CHE'O; ,SEMS RTOG PA LAS BRTZAMS NAS NI, ,NYI MA'I DKYIL 'KHOR
BSGOM PAR BYA, ,ZHES BYA BA'I LUGS KYIS LHAG PAR NYI MA'I DKYIL
'KHOR BSGOM PAR 'BYUNG BAS DER NYI MA'O, ,PHRAG KHAR RGYAL MTSAN
GYI YU BA BRTEN PA'I TSUL GYIS DER RGYAL MTSAN NO, ,GNYIS KYI
TSIG

CAN NI GANG YANG RUNG BA'I DON TO, ,BZHAD PA NI SO SNANG BAS DER
RO, ,PADMA'I RIGS NI NGAG GI RIGS YIN LA, NGAG DE YANG LTE BA
DANG BRANG DANG MGRIN PA DANG LCE LAS BYUNG BA NI PHYIR ZHING LCE
RU PHYIN PA DANG ZHES BYA BA LA SOGS PA'I LUGS KYIS TE, DE BAS NA
DE DAG NI NGAG GI GNAS DAG

TU'O; ,CHOS THAMS CAD RTEN CING 'BREL PA TZAM DU STON PA DANG,
SANGS RGYAS MA LUS PA'I PHRIN LAS MDZAD PA'I RTAGS SU SPYI BOR
RTZE MO BCU GNYIS PA'I SNA TSOGS RDO RJE KHA CIG LA BSGOM PAR
RNAL 'BYOR GYI RGYUD LA LA LAS GSUNGS PAS, DE NYID NI SEMS DPA'
RDO RJE RGYAL POR SHES

@206B BAR 'GYUR BA'I PHYIR DE'I SPYI BOR RO, ,YAN LAG THAMS CAD
DANG BCAS PAR BSRUNG BAS NA DE YAN LAG DAG LAS DE RKANG LAG LA'O
GNYIS KYI TSIG CAN NI SNGON BZHIN NO, ,GNOD SBYIN LTAR 'JIGS PA'I
MCHE BA NI KHA NA SNANG BAS DE KHAR RO, ,SGEG PA'I KHU TSUR
'CHANG BAS 'GYING BA NI

KHU TSUR STON PAS DKU G-YAS PAR RO, ,GSANG BA'I MCHOD PA BZHI NI
SEMS DPA' CHEN PO DANG 'DRA BAR RANG RANG GI DE BZHIN GSHEGS PA
BDAG GIR MDZAD PAS DE DAG GI DRUNG DU'O, ,SHIN TU SKYID DE BAR
BSKYED PA'I 'JIG RTEN DAG BDUG SPOS KYI DRI MDO MAS KYI PHYOGS
KYI 'DZAG SGO

DAG KYANG DRI ZHIM POS BDUGS TE LONGS SPYOD PA'I LUS KYI DE MDO
MAS SU STE MTSAN RTAGS SU'O, ,KHA CIG TU BDUG SPOS MDUN DU'O ZHES
PA DANG, 'OD KYI DKYIL 'KHOR LA'O ZHES BSTAN PA NI LUS LA DGOD
PA'I DBANG DU MA BYAS PA'O, ,LUS CAN RNAMS LA MDZES PAR BYA BA'I
PHYIR ME

TOG PHRED RGYAN DANG, RNA RGYAN LA SOGS PAS MGO BRGYAN PAR BYED
PAS PHRENG BA'I GNAS MGO STE SPYI BO'I GTZUG GO, ,MAR ME NI MIG
GI YUL SNANG BAR BYED PAS MIG LA PHAN PA STE, JI SKAD DU MIG GI
DBANG PO DANG YUL DANG YID LA BYED PA LAS MIG GI RNAM PAR SHES
PA'O ZHES PA

STE; DES NA DE MIG LA'O, ,RAB TU DRI ZHIM PA DANG BSIL BAR BYA
BA'I PHYIR SKYID DE BA DAG SNYING GAR TZANDAN GYI LDE GU LA SOGS
PA NYUG PAS DRI'I GNAS NI DE'O, ,'BYUNG BA DANG 'JUG PA NI SGO
BZHI NAS BYED CING DE LA RAG LAS LA BRLA GNYIS DANG BYIN PA GNYIS
TE RKANG PA DAG GIS

KYANG 'GRO BA DANG 'ONG BA LA DBANG BYED PAS 'DI DAG SGO DANG
CHOS MTHUN PAS DE DAG TU SGO SKYONG DAG BZHAG LA, GO RIMS MI
NYAMS PAR BYA BA'I PHYIR NI G-YAS NAS DANG STENG NAS SO, ,'DIR
MNGON PAR YID CHES PA'I RGYU MTSAN 'TSAM PA'I GNAS SU 'DI DAG
SBYAR GYI GANG DU

BKOD KYANG DNGOS GRUB DU BYED DO, ,'ON KYANG 'TSAM PAR BSTAN PA
'JUG PA'I RGYU YIN TE, DE DANG DE LA GOMS PAS MTHONG GI GZHAN MA
YIN BA DANG, 'TSAM PA DE NYID DNGOS GRUB KYI RGYUR BSNGAGS TE
BSKYED PAR RUNG BAS NA'O, ,'DIR SANGS RGYAS LNGA NI DBU RGYAN DU
BZHUGS

@207A *, ,PA DANG, SEMS MA RDO RJE MA LA SOGS PA YANG GNAS BZHIR
BYIN GYIS BRLABS NAS BZHUGS PAS 'DI DAG LA DGOD PA PHYE STE MA
BSTAN TO, ,KHA CIG NA RE LUS LA LHA 'DI DAG BKOD PA NI RNAL 'BYOR
RGYA CHEN PO YIN PAS, RNAL 'BYOR CHEN PO NI 'DI LTA STE,

RANG LHAG PAR GNAS PA NI MA YIN NO ZHES ZER RO, ,DE NI YANG DAG
MA YIN TE GAL TE RANG LHAG PAR GNAS PA MA BYAS NA LHA'I LUS SU MA
GYUR PAS LUS LA LHA DE DAG DGOD PA'I GNAS RANG DU YANG MI 'GYUR
BA DANG, 'DI RANG LHAG PAR GNAS PA'I YAN LAG TZAM DU RAB TU GSAL
BA'I PHYIR

DANG; PHYAG RGYA GCIG PA LA SOGS PA'I RNAL 'BYOR LA RNAL 'BYOR
CHEN PO TZAM BYA BAR STON PA NA DKYIL 'KHOR MI SGOM PAR LUS LA
DKYIL 'KHOR DGOD PA MI RIGS SHING LUS LHAR BYA BA'I CHO GA MED
PAR DE LTA BU DE LA YANG 'GYUR BAS LHA DE LTA BU DE SPANG NGO,
,DE LTAR PHYAG RGYA BZHIS

RGYAS BTAB NAS DNGOS GRUB THAMS CAD RAB TU SBYIN PAR BYED DO ZHES
BYA BA LA, DE BZHIN GSHEGS PA LA SOGS PA DE DAG NI SKU GSUNG
THUGS PHRIN LAS DANG BCAS PA STE, DE LA DAM TSIG DANG CHOS DANG
PHYAG RGYA CHEN PO DAG NI THUGS DANG GSUNG DANG SKU'I NGO BO NYID
YIN LA, LAS KYI

PHYAG RGYA NI PHRIN LAS TE, DE YANG THUGS NI BDAG GI DON YIN LA,
SKU LA SOGS PA GZHAN GYI DON TE BDAG DANG GZHAN GYI DON PHUN SUM
TSOGS PA'I RANG BZHIN LA GZHAG PA NI JI LTA BA'I GNAS SKABS THOB
PAS DNGOS GRUB SBYIN PAR 'GYUR TE, DES NA RNAL 'BYOR PA'I RGYUD
MA

LUS PAR PHYAG RGYA BZHI BSDUS PA DANG RGYAS PAR BSTAN PA'O, ,AOm
BADZRA SATVA SU SAm GRA HA TA ZHES BYA BA NAS DAM TSIG GSUM GYI
GLU'I MCHOD PA RDZOGS PA'I BAR 'DIS NI BDAG NYID BRTAN PAR BYA
ZHING GZENGS BSTOD PA STE, DE YANG DANG PO BDAG NYID THAMS CAD DU
YONGS SU RDZOGS PA'I DAM

TSIG SEMS DPAR GRUB PAS DE'I LAS KYI 'BRAS BU BDAG NYID LA BDAG
NYID MCHOD PA GLU DANG GAR SNGON DU BYA STE, MCHOD PA BRGYAD KYIS
MCHOD NAS tAKKI H'Um DZA: ZHES PAS RDO RJE DANG DRIL BU LAS LHA'I
GZUGS DPAG TU MED PA 'PHROS PAS SRID PA GSUM DU GTOGS PA'I SEMS
CAN MA LUS

@207B BA RNAM PAR SBYANG ZHING, YANG tAKKI DZA: HO ZHES PAS RDO
RJE DANG DRIL BU LAS DPAG TU MED PA'I LHA RNAMS 'PHROS PAS SANGS
RGYAS DANG BYANG CHUB SEMS DPA' THAMS CAD DGYES PA'I MCHOD PA'I
SPRIN RAB 'BYAMS SPRUL PAR BLTA'O, ,DE LTAR DE DAG GIS SRID PA
THA MA PA'I BAR DU YONGS

SU RDZOGS PAS NA DE LTAR BYAS PA LUS DANG NGAG DANG YID RDO RJE
SEMS DPAR 'GYUR RO ZHES PA STE, JI LTAR SA BCU PA'I BYANG CHUB
SEMS DPA' LA SANGS RGYAS SU BRJOD PA LTAR 'DI YANG RDO RJE SEMS
DPAR BRJOD DO, ,DA NI BSHAD PA DANG MA BSHAD PA'I RDO RJE DRIL BU
GZUNG BA THAMS CAD

KYANG SA BON LAS BSKYED PAR BSTAN PA'I PHYIR DE DAG GIS SA BON
DANG BCAS PAR RDO RJE DRIL BU DANG PHYAG RGYA GZUNG BA BSTAN PA
NI YI GE H'Um LAS RDO RJE STE ZHES BYA BA LA SOGS PA'O, ,BCOM
LDAN 'DAS SKYES BU DAM PA DANG PO ZHES BYA BA NI DPAL RDO RJE
SEMS DPA' STE, DE NYID RDO RJE 'DI'O

ZHES PA'I DON TO, ,DRIL BU CHOS KYIS GSIL BAR BYA, ,ZHES BYA BA
LA, CHOS NI BSTAN PA'I CHOS KHYAD PAR CAN TE, SRID PA NGO BO NYID
KYIS DAG ,CES BYA BA LA SOGS PA STE CHOS DE BRJOD PAS GSIL ZHES
BYA BA'I DON TO, ,'DI LTAR DE NI ZHES PA NI DRIL BU'O, ,BCOM LDAN
'DAS SRID PA

MCHOG GI BDAG PO ZHES PA NI SRID PA GNYIS MCHOG STE MYA NGAN LAS
'DAS PA'O, ,DE'I BDAG PO NI DE LA DBANG BYED PA RNAM PAR MI RTOG
PA'I YE SHES, SHES RAB KYI PHA ROL TU PHYIN PA STE, DE NYID BCOM
LDAN 'DAS TE YE SHES KYI SKU'O, ,YANG DAG MA MTHONG 'JIG RTEN
DANG, ,MYA

NGAN 'DAS PAR RLOM SEMS BYED, ,YANG DAG MTHONG BAR 'JIG RTEN
DANG, ,MYA NGAN 'DAS PAR RLOM SEMS MED, ,CES PA DANG, SRID PA
DANG NI MYA NGAN 'DAS, ,'DI NYID YOD PA MA YIN TE, ,SRID PA YONGS
SU SHES PA NI, ,MYA NGAN 'DAS PA ZHES BSHAD DO, ,ZHES PA'I

TSUL GYIS SRID PA NYID MCHOG TU GRUB STE, MI GNAS PA'I MYA NGAN
LAS 'DAS PAR DA LTA NYID DU SHES RAB KYI PHA ROL TU PHYIN PA'I
MTHUS GNAS PA NI, MTHONG BA'I CHOS LA MYA NGAN 'DAS, ,BYA BYAS PA
YANG DE NYID DO, ,ZHES GSUNGS PA LTA BU'O, ,DRIL BU'I SGRA NYID
DE, SRID PA NGO BO NYID KYIS

@208A *, ,DAG ,CES BYA BA LA SOGS PAR MOS PA DANG, RNAL 'BYOR PA
YANG TSIG DE BRJOD CING DE'I DON LA GZHOL BAS NA THAMS CAD KYI
MCHOG DBANG PHYUG DAM PA MCHOG GI CHOS SHES PAR BYED PA ZHES DRIL
BU'I BDAG NYID CHEN PO BSTAN TO, ,DHARMA AA ZHES PA DANG H'Um GI
YI GE RDO

RJE'I SA BON GNYIS 'DIR KHA DOG DKAR PO STE, STONG PA NYID LAS
YIG 'BRU DANG DE LAS DE DAG STE YE SHES KYI RANG BZHIN DU GRUB
PAR BYA BA'O, ,DAM TSIG GI PHYAG RGYA CHEN POR LHAG PAR GNAS PAR
BYA'O ZHES BYA BA DANG PO DKYIL 'KHOR DU 'JUG PA NA, 'DOD CHAGS
BRAL BA LTA BU'I

SDIG ,CES PA NAS MA H'A SA MA YA HA NA H'Um PHAt CES PA'I BAR
GYIS GSANG BA'I YE SHES KYI DAM TSIG GNYER GTAD PA NI DAM TSIG
STE, DAM TSIG DE'I PHYAG RGYA CHEN PO 'DOD CHAGS CHEN PO LA GNAS
PA'I RANG BZHIN 'KHOR LOS SGYUR BA CHAS PA LTA BU LHAG PAR GNAS
PAR BYA'I, NYAN THOS

LTAR LUS SUN 'BYIN CING MYUR DU ZHI BA'I DBYINGS SU 'JUG PAR MI
BYA'O, ,'ON DE LTA NA SRID PA'I BDE BA LA LHAG PAR CHAGS PAS GNAS
PAR BYA BA'AM DE LTA NA YANG 'KHOR BA GCIG PU BGROD PAR SEMS ZHES
PA'I LTUNG BAR 'GYUR RO ZHE NA, DE'I PHYIR, SRID PA'I BDE BA SHIN
TU CHUNG, ,

ZHES BYA BA LA SOGS PA SMOS TE, SRID PA LA NI CHAGS PAR RUNG BA'I
BDE BA MED DE YUN THUNG BA DANG GNOD PA DANG 'BREL BA DANG, RANG
BZHIN GYIS DMAN PAS SO, ,SRID PAR SKRAG NAS MYUR DU MYA NGAN LAS
'DA' BAR MI RIGS TE, BSAM GYIS MI KHYAB PA 'JIG RTEN LAS 'DAS

PA'I 'BYOR PA LAS NYAMS PAR 'GYUR BAS SO, ,DE'I PHYIR SDUG BSNGAL
CHEN PO DAG PA'I PHYIR, SHIN TU BDE BA DAM PA'I THABS, ,ZHES BYA
BA LA SOGS PA RGYAS PAR SMOS PA TE, MNGON PAR ZHEN PA MTHA' DAG
DANG BRAL BA SGYU MA LTA BU'I TING NGE 'DZIN LA GNAS PA'I LHA'I
LUS LA MCHOD

PAS 'DOD PA'I YON TAN LNGAS TSIM PAR BYED CING BDAG DANG GZHAN LA
PHAN 'DOGS PAS DGA' BA DANG BDE BA'I MCHOG GI RO MYONG BA DANG MI
'BRAL BAR LAM BDE BAS BLA NA MED PA'I BYANG CHUB BSGRUB KYI, SEMS
CAN YAL BAR BOR TE RANG 'BA' ZHIG ZHI BAR 'GRO BAR MI BYA BA 'DI
NI

@208B BYANG CHUB KYI SEMS DANG BYANG CHUB SEMS DPA'I SPYOD PA MI
GTONG BA'I RGYU DAM TSIG GI RTZA BA YIN PAS 'DI NYID DAM TSIG
CHEN PO'O, ,DES KYANG THEG PA DMAN PA DANG, SRID PA CHAGS PA NGAN
BA 'JOMS PAS NA HA NA STE, DAM TSIG CHE PO NYID KYIS 'JOMS PA
ZHES BYA'O, ,H'Um PHAt

CES PA NI DE BYIN GYIS BRLAB CING DE LA BRTAN PAR BYA BA'I SNGAGS
SO, ,THABS DE NI CHES 'THAD PA DE, SNYIGS MA LNGA DANG LDAN PA'I
SEMS CAN MA RUNGS BA DAG KHA CIG SRID PA KHO NA LA DAM POR ZHEN
PAS DE LAS DBRAL BA'I PHYIR NI SGYU MA LTA BU'I 'DOD PA'I YON TAN
LNGA DPE MED PAR

BDE BA RGYAS SHING YUN RING BA LA LONGS SPYOD PAR BSTAN LA, KHA
CIG SRID PA ME 'BAR BA LTAR SHES SHING THOG MA MED PA'I SDUG
BSNGAL BRGYUD MA DRAN PAS SKRAG STE SEMS CAN 'DOR BA LA ZHUGS PA
DAG LA YANG, DENG PHAN CHAD CI BDER SPYAD PA SA 'KHOR BA LAS THAR
PAS SNGON LTA BU'I

SDUG BSNGAL YANG SPYAD MI DGOS LA, SEMS CAN YANG BTANG MI DGOS
ZHES BSTAN PAS THEG PA DMAN PA LAS NGES PAR BZLOG STE, GZHAN DU
NA KHA CIG NI 'KHOR BA LAS 'BRAL BAR MI NUS LA, KHA CIG NI MYUR
DU MYA NGAN LAS 'DA' BAS THEG PA CHEN PO'I RIGS ZAD PAR 'GYUR RO,,

BDEN PA GNYIS RNAM PAR NGES PA'I LAM SBYIN PA LA SOGS PAS BRGYAN
PA, SHIN TU NGES SHING SLU BA MED PA PHA ROL TU PHYIN PA'I LAM DE
YANG DUS KYIS GNOD PA BYAS PA'I SKYE BO 'DI DAG SHIN TU 'PHROD PA
MA YIN TE, DE LAS 'DOD PA LNGA BSTEN PA LA SOGS PA NI LAN 'GA'
SNANG ZHING DE

DGAG PA DANG BRTUL ZHUGS DANG SDOM PA DAG NI YANG DANG YANG SMOS
PAS CUNG ZAD YID SKRAG PAR 'GYUR BAS 'JUG PAR DKA'O, ,DE'I PHYIR
MCHOG TU THUGS RJE CHE BA'I DE BZHIN GSHEGS PAS RTZOD PA'I DUS
'DIR 'DUL BA'I SNOD DANG 'TSAM PAR GSANG SNGAGS KYI THEG PA

BSTAN CING, DAM TSIG 'DI LTA BUR BCA' BAR MDZAD LA, BYA BA'I
RGYUD DAG TU YANG, SNGAGS KYI THAG PA SKYED CHEN GYI, ,THEG PA LA
NI MA MOS PA, ,DE DAG BSTAN 'DIR SKAL BA MED, ,DE DAG NAM YANG MI
GZUNG NGO, ,ZHES BYA BA'I TSIG GIS DBUGS DBYUNG BA MDZAD DO,,

@209A *, ,'DIR THABS KHYAD PAR CAN GYI SRID PAR GNAS PA'I RGYU NI
LAM 'DIR LHA'I GZUGS SU BDAG NYID BSGOM PA YIN PAS NA, GANG PHYIR
DAM TSIG PHYAG RGYAR BSHAD, ,YID KYI LUS NI BRTAN PA NYID, ,CES
SMOS TE, YID KYIS BSGOM PA'I LUS NI YID KYI

LUS TE, BRTAN PA NI SNGAGS DANG PHYAG RGYA DU MAS BYIN GYIS
BRLABS PA DANG, SNYING PO BYANG CHUB KYI BAR DU YANG DER GNANG BA
MA BTANG BAS SO, ,DE LTA BU'I PHYAG RGYA STE, PHYAG RGYA CHEN POR
LHA'I RNAL 'BYOR PHYAG RGYA BZHIS SNGON BZHIN RGYAS BTAB PA'O,
,DE LTA BU DE NI THEG PA MCHOG

LAS MI NYAMS PAR 'DOD PA DAG GIS 'DA' BAR BYA BA MA YIN PAS DE
NYID DAM TSIG GO, ,DE LTAR NA GANG GI PHYIR DE RGYU MTSAN 'DI DAG
GIS ZHES PA'O, ,DE LTAR SNYING RJE CHEN PO MTSON PA'I RDO RJE
DANG, SHES RAB KYI PHA ROL TU PHYIN PA'I DRAN PA'I YAN LAG DRIL
BU DANG, THABS DANG

SHES RAB DANG LDAN PAS 'KHOR BA JI SRID DU JI LTAR DGA' BAR GNAS
PA'I DAM TSIG GI PHYAG RGYA BSGOM PA 'DI NI RNAL 'BYOR CHEN PO
BSGRUB PA BRTAN ZHING DON YOD PAR BYA'O, ,DE NAS DRIL BU GSIL
ZHING DAM TSIG GSUM GYI GLU NYE BAR SBYAR TE DE NI 'DI'O, ,AOm
NAM MKHA' LAS BYUNG

MTSAN LDAN PHYIR, ,ZHES BYA BA LA SOGS PA LA, 'DIR DAM TSIG GSUM
NI DE KHO NA'I DAM TSIG DANG CHOS KYI DAM TSIG DANG DAM TSIG GI
PHYAG RGYA'I DAM TSIG GO, ,DE LA DE KHO NA'I DAM TSIG DE YANG
RNAM PA GSUM STE, RANG BZHIN GYI DE KHO NA DANG, DBANG 'BYOR PA'I
DE KHO NA DANG RNAM

PAR DAG PA'I DE KHO NA'O, ,DE DAG LAS DANG POR RANG BZHIN GYI DE
KHO NA'I DBANG DU BYAS NAS NI, AOm NAM MKHA' LAS BYUNG ZHES BYA
BA LA SOGS PA'O, ,DBANG 'BYOR PA'I DE KHO NA'I DBANG DU BYAS TE
NI, KUN MCHOG CES BYA BA LA SOGS PA'O, ,RNAM PAR DAG PA'I DE KHO
NA'I

DBANG DU BYAS TE YANG NYES PA MI MNGA' ZHES BYA BA LA SOGS PA'O,
,CHOS KYI DAM TSIG GI DBANG DU BYAS TE NI, SHIN TU DAG PA ZHES
BYA BA LA SOGS PA'O, ,DAM TSIG GI PHYAG RGYA'I DAM TSIG GI DBANG
DU BYAS TE NI, KUN MCHOG CES BYA BA LA SOGS PA'O, ,DE LTAR GLU DE
LTA BU NI BDAG

@209B 'KHOR BA JI SRID DU GNAS PA LA DE BZHIN GSHEGS PA KHYED
KYIS GROGS MDZAD BA BSTAN PA'I TSIG GI DON MED DO, ,DE BZHIN DU
GZHAN DAG SKU BO, ,KHA CIG NI 'DIR DAM TSIG STE LHA'I RNAL 'BYOR
GZUNG NAS DE'I RJES SU GLU 'DI SBYAR BAS NA DAM TSIG DANG 'BREL
BA'I GLU ZHES ZER

TE; DE LTA NA GSUM ZHES BYA BA MA BRJOD PAR 'GYUR RO, ,GZHAN DANG
RDO RJE DANG DRIL BU DANG PHYAG RGYA STE, DE GSUM NI DAM TSIG
GSUM YIN LA DE GSUM GZUNG NAS GLU 'DI SBYAR BAS NA DAM TSIG GSUM
DANG 'BREL BA'I GLU ZHES ZER TE, DE LTA NA SHUGS KYIS GO BAS
'BREL

BA BSTAN PA'I TSIG GI DON MED DO, ,DE BZHIN DU GZHAN DAG SKU
GSUNG THUGS ZHES ZER BA YANG SGRUB PA MED PAS GSAL TO, ,DE LTAR
BDAG NYID BSGRUBS NAS PHYAG RGYA CHEN POS NAM MKHA'I PHYOGS SU
'DUG STE ZHES BYA BA LA SOGS PAS RNAM PA DE SNYED KYI RIM GYIS
SRID PA THA

MA PA LTAR BYANG CHUB CHEN PO LA MCHOG TU NYE BAR BYAS LA, DA NI
BAR CHAD MED PA'I LAM GYI NGO BO LNGA MA MNGON PAR BYANG CHUB PAR
BSGOM PAR STON TE, 'DI NYID RGYU'I MTHAR THUG PA'O, ,DE LA NAM
MKHA'I NGOS NI RI RAB KYI STENG GI NAM MKHA'I PHYOGS TE, DANG PO
BSRUNG BA BSGOM

PAS NA DER MOS PA TZAM GYIS GNAS PAS SO, ,RLUNG GI DKYIL 'KHOR NI
STONG GSUM GYI STONG CHEN PO DANG STONG SPYI PHUD 'DI'O, ,DE LA
DANG PO LA GRU BZHI LA, GNYIS PO NI ZLUM PO STE, DE NAS BAm LAS
CHU'I DKYIL 'KHOR TE DE'I STENG DU LAm LAS SA'I DKYIL 'KHOR RO,
,YANG DE'I

STENG DU BAm LAS STENG GI RGYA MTSO STE, DE'I DBUS SU RI RAB BO,
,KHONGS SU 'DU BA THAMS CAD NI YID TZAM GYIS MOS PAR BYA'O,
,SNGON BZHIN DU ZHES BYA BA NI BSRUNG BA BSGO PA'I CHO GA LAS 'OG
CING BA'I SNGAGS SNGON BZHIN TE, AOM BADZRA DRi dHO ME BA RA KshA
SARBAm SV'A H'A, ZHES BYA

BA'O; ,RDO RJE BCINGS PAS BYIN GYIS BRLAB PO ZHES BYA BA NI SNGAR
RDO RJE BCINGS PA BRKYANG STE SA LA GZHAG PAS 'OG BCING BAR BYA'O
ZHES BSTAN PAS 'DIR YANG NGO, ,'DIR ZHING YONGS SU SBYONG BA YIN
LA, BSRUNG BA RNAM NI SNGAR RANG GI YE SHES KYI RNAM PAR 'PHRUL
BAS BKOD PA RNAM PAR

@210A *, ,DAG PAS SGYU MA LTA BUR 'GRUB PAS 'DI STONG PA NYID DU
BYIN GYIS BRLAB TU MED PAS DA YANG BSGOM MI DGOS SO, ,'ON KYANG
GNAS KYI GZHI RI RAB DE GSAR DU RNAM PAR SPRUL BAR BYAS PA DANG,
DE LA YANG THAGS BZANGS RIS LA SOGS PA'I GNOD PA CHEN PO

YOD PAR BSHAD PAS, ,RTOG PA BLANG THABS PA 'BYUNG BA SRID PA DGAG
PAR 'OG BCING BA 'BA' ZHIG KYANG BYA'O, ,DBUS SU SEMS DPA'I SKYIL
MO KRUNG GIS 'DUG STE ZHES BYA BA LA, 'DIR DKYIL 'KHOR CHEN POR
BSGOMS NA NGES PAR MNGON PAR BYANG CHUB PA LNGA BSGOM PAR SNGAR

RDO RJE SEMS DPA' LA SOGS PA BSKYED DAM, DE BZHIN GSHEGS PA'I DAM
TSIG SEMS DPAR BSKYED KYANG RUNG STE 'DIR RNAM PAR SNANG MDZAD
KYI GNAS SU 'DUG LA RNAM PAR SNANG MDZAD DU GYUR PAR BYA'O ZHES
PA'I DON TO, ,BSAM GTAN DANG GZUGS MED PA'I SNYOMS PAR 'JUG PA

MNGON DU BYA BA NI KHAMS GSUM CHAR LA 'DOD CHAGS DANG BRAL BA
BYAS LA, DE NAS MNGON PAR BYANG CHUB PA BSTAN PA'I PHYIR RO,
,'DIR THOD RGAL GYI SNYOMS PAR 'JUG PA DANG, DE'I 'OG TU YANG BSAM
GTAN BZHI PA'I CHUNG NGU'I DU LA SNYOMS PAR 'JUG CING, DE NAS YID
KYI

LUS KYIS 'OG MIN GYI KHANG PAR BSKAL BA GRANGS MED PA GSUM GYIS
NGAS PAR 'BYUNG BA'I BYANG CHUB SEMS DPA' DON THAMS CAD GRUB PA'I
GZUGS SU BDAG NYID BSKYED PAR BSAMS TE, SNGAR NGAN SONG BA THAR
PAR BYAS PA'I DUS DANG, 'DI GNYI GAR YANG BSKAL PA GRANGS MED

PA GSUM GYIS NGES PAR BYUNG BA SMOS PA NI GNYI GA YANG SA BCU
PA'I DBANG PHYUG TU 'DRA BAS NA STE, 'ON KYANG DER NI THA MAL BA
YIN LA, 'DIR SKYE BA GCIG GIS THOGS PA DANG, SRID PA THA MA PA
LTA BU DANG, BYANG CHUB KYI SNYING PO LA 'KHOD PA DAG NI SA BCU
PA'I MCHOG TU GYUR

PAR RIG PAR BYA'O, ,DA NI 'DIR SNGA MA DANG PHYI MA GI GO RIMS
DRAN PAR BYA STE, DANG PO GNAS NGES PAR BYA STE, DE NAS ZHING
YONGS SU SBYANGS LA, GNAS BSRUNG BA DANG RTEN GYI DKYIL 'KHOR
DANG GDAN BSGOM TE, DBUS SU BDAG NYID 'DUG NAS KHAMS GONG MA
GNYIS KYI TING NGE

@210B 'DZIN BSKYED DE, 'OG MIN DU GNAS PAS SANGS RGYAS THAMS CAD
KYI SPYAN SNGAR RIGS LNGA'I DAM TSIG LA ZHUGS TE, TING NGE 'DZIN
MKHA' KHYAB LA SNYOMS PAR ZHUGS LA, DE BZHIN GSHEGS PA LNGA'I
LUNG LA BRTEN NAS MNGON PAR BYANG CHUB PA LNGA BSKYED DE, DE BYIN
GYIS BRLAB

BA'I SANGS RGYAS THAMS CAD LUS LA BCUG CING, SEMS MA RDO RJE MA
LA SOGS PAS GNAS BZHIR BYIN GYIS BRLABS TE, RIGS LNGA GO 'PHANG
LA GNAS PAS DBANG BSKUR BA MNOS TE, RDO RJE DBYINGS KYI DBANG
PHYUG MAS KYANG GNAS BZHIR BYIN GYIS BRLABS LA, DE BZHIN GSHEGS
PA

BZHIS BSKOR TE RI RAB KYI RTZE MOR BZHUGS PAR BYA'O ZHES BYA'O, ,DE
LA 'DIR KHA CIG NA RE DKON MCHOG GSUM DRAN PA'I SNGON DU DE BZHIN
GSHEGS PA THAMS CAD KYIS KYANG SANGS RGYAS KYI ZHING 'DI TING GI
GANG BU BZHIN DU YONGS SU GANG NGO ZHES BYA BA 'DI LA DON MED PAS
DAG LHAG

PAR BRJOD DO, ,YANG GAL TE DANG PO NAS DE BZHIN GSHEGS PA DE DAG
BYON NAS SEMS DPA' CHEN PO 'DI YANG MI G-YO BA'I TING NGE 'DZIN
LA 'JUG PA LAS BZLOG NAS MNGON PAR BYANG CHUB PA STON PAR MI 'DOR
RO ZHES BYA BA DANG, RIGS LNGA'I DAM TSIG LA 'JUG PA 'DI

LA DGOS PA MED DE SNGAR DAM TSIG BZUNG ZIN PAS 'DIR DE DRA PA LA
DGOS PA KHYAD PAR MED DO ZHES ZER LA, GZHAN YANG MNGON PAR BYANG
CHUB PA LNGA'I DUS SU DANG PO NI MTHONG BA'I LAM YIN LA, GNYIS PA
NI BSGOM PA'I LAM STE, GSUM PA DANG BZHI PA NI BAR CHAD MED PA'I
LAM

LA; LNGA PA NI MTHAR PHYIN PA'I LAM YIN PA LAS, SLOB DPON GYIS
RNAM PAR DBYI BA MED PA KHO NAR SMOS PAS 'DIR GZUNG BAR BYA BA
MED PAS SKABS 'DIR LEGS PAR MA BSTAN TO ZHES ZER RO, ,DE NI DAM
PA MA YIN TE DANG PO DE BZHIN GSHEGS PA 'DUS PA KHO NA'I SPYAN
SNGAR

RIGS LNGA'I DAM TSIG BRTAN POR DAM BCA' BAS DE BZHIN GSHEGS PA DE
DAG GIS MNGON PAR BYANG CHUB PA'I MAN NGAG BSTAN PA'I BSKAL PA
BAR DU BYED PA STE, GDUL BYA 'BYUNG BAR 'GYUR BA DAG KYANG DAM
TSIG LA LHAG PAR NAN TAN BYED PA LTA NA BLA MAS MAN NGAG BSTAN
GYI GZHAN DU MA

@211A *, ,YIN NO ZHES KYANG BSTAN PA'I PHYIR RO, ,DE BZHIN GSHEGS
PA DE DAG NI PHYOGS BCU'I 'JIG RTEN GYI KHAMS NAS BYON TE, SEMS
DPA' CHEN PO DE KHO NA LA LUNG 'BOGS PA'I PHYIR 'DUS KYANG DUS LA
GZIGS PAS DA DUNG MNGON PAR BYANG CHUB PAR MI STON TE, MI

G-YO BA'I TING NGE 'DZIN GYIS BYANG CHUB MNGON PAR RDZOGS PAR
'TSANG RGYA BAR BYA BAR MI NUS PA DANG, DE'I 'OG TU GDOD LAM
SBYIN PA NI TING NGE 'DZIN DE LA DAM PAR LTA BA DAG BZLOG PAR
'GYUR GYI GZHAN DU NA MNGON PAR BYANG CHUB PA'I LAM GYIS RDZOGS
PAR 'TSANG RGYA BA LTAR MI G-YO

BA'I TING NGE 'DZIN GYIS KYANG 'TSANG RGYA BAR NUS PAS MTHU
'DRA'O ZHES DE LA MNGON PAR ZHEN PA MI LDOG PAR 'GYUR BAS SO,
,DES NA DE LA NYES PA MI BRJOD DO, ,RIGS LNGA'I DAM TSIG LA 'JUG
PA YANG DON CHE STE, SNGAR BRJOD PA LTAR BSTAN PAR 'GYUR BA'I
RGYU DANG SNOD DU GZIGS PA DANG,

GDUL BYA 'BYUNG BAR 'GYUR BA LA YANG PHAN PAR 'GYUR BA DANG RANG
BZHIN GYIS KYANG BLO CHEN PO CAN DAG DON CHEN PO BSGRUB PAR NYE
BAR GNAS PA NA DE SGRUB PA'I RGYUD MA BCAS PA LHAG PAR BRTAN PA
DANG, MI PHYED PAR DAM PA BCA' STE, DGOS PA SGRUB PA LA MKHAS
RNAMS SRAN THUB PAS

DKA' BA RNAMS KYANG DKA' BA MED PAR RGYAL, ,ZHES BRJOD PA LTA
BU'O, ,MNGON PAR BYANG CHUB PA RNAM PA LNGA'I RNAM PAR BSTAN PA
NI SLOB DPON GYI ZHAL SNGA NAS RTZA BA'I RGYUD KYI BSHAD PA DE
KHO NA SNANG BA'I NANG DU RE RE NAS YE SHES LNGA'I DBANG DU BYAS
TE BSTAN PAS, DE NYID KYI DON GO BAS 'DIR YANG

RGYUD KYI TSIG RIM PA MA BSTAN PAS 'DI LA YANG NYES PA MED DO,
,GANG DAG MNGON PAR BYANG CHUB PA DANG PO NI 'JIG RTEN LAS 'DAS
PA DON DAM PA BYANG CHUB KYI SEMS MTHONG BAS MTHONG BA'I LAM STE,
ZLA BA'I DKYIL 'KHOR DU YANG SNANG LA, NGES 'BYED YAN LAG DANG
MTHONG BA'I, ,LAM

DANG BSGOM PA'I LAM NYID LA, ,YANG DANG YANG DU SEMS PA DANG,
,'JAL DANG NGES RTOG BSGOM PA'I LAM, ,ZHES BYA BA'I LUS KYIS
BSGOM PA'I LAM NI MTSAN NYID MED KYI LAM SNGA MA NYID GOMS PAR
BYED PAS NA ZLA BA'I DKYIL 'KHOR SNGA MA NYID CHER 'PHEL BA STE
SNGA MA NI TSES GCIG PA'I RNAM

@211B PA LTA BU LA 'DI NYA GANG BA LTA BU'O, ,DE NAS BSGOM PA'I
LAM DE NYID RAB TU BSTAN TE SKAD CIG KHO NAS SGRIB PA GNYIS PHRA
BA'I PHRA BA YAN CHAD SEL BAS SANGS RGYAS KYI SA'I SGRIB PA 'JOMS
PA RDO RJE LTA BU'I TING NGE 'DZIN GYI NGO BO DANG PO NI RDO RJE
BSGOM PA YIN LA, DE'I MTHAR THUG LA NI RDO RJE'I NGA RGYAL BYA

BA STE; 'DI RNAM PA THAMS CAD DANG BRAL BA'I CHOS KYI SKU BRNYES
NAS, DE'I MTHU LAS GZUGS KYI SKU 'BYUNG BA MNGON PAR BYANG CHUB
PA THA MA STE, JI LTAR 'PHAGS PA 'JIG RTEN LAS 'DAS PA'I LE'U
LAS, RGYAL BA CHOS NYID LUS MED RAB ZHI BA, ,GNYIS MED RANG BZHIN
MED PA

THUGS CHUNG NAS, GZUGS SKU BZANG PO MTSAN GYIS BRGYAN PA YIS,
,'GRO BA MA LUS BKANG ZHING STON PAR MDZAD, ,CES GSUNGS PA LTA
BU'O, ,DES NA DANG PO ZLA BA TSES GCIG PA NAS BZUNG BA'I BAR 'DI
NI 'JIG RTEN LAS 'DAS PA'I LAM MO ZHES ZER RO, ,GZHAN DAG NI RDO

RJE RTZE MO LAS ZLA BA'I DKYIL 'KHOR CHEN PO GNYIS PA ZHES 'BYUNG
BAS ZLA BA GNYIS KA NYA GANG BA'O ZHES ZER RO, ,GZHAN DAG NI GDUL
BYA'I DOR ZLA BA LA SOGS PA BSTAN KYANG, RANG BZHIN GYIS MNGON
PAR BYANG CHUB PA LA MTSAN MAR SNANG BA DE DAG MED DO ZHES ZER
RO, ,SLOB DPON GYI

ZHAL SNGA NAS NI YE SHES LNGA'I RGYUR BSTAN PAS MNGON PAR BYANG
CHUB PA LNGA BKOD CING MI BSKYOD PA LA SOGS PAS BYIN GYIS BRLAB
PAR BZHED DE, ,MDOR BSDUS NA GSANG SNGAGS KYI LAM 'DI NI KHYAD
PAR GYI LAM GYI BAR DU YANG BLA MA LAS 'THOB KYI RANG GIS MA YIN
NO ZHES KHONG DU CHUD PAR

BYA BA'I PHYIR BSGOM PA DE YANG SNGAR BSKAL PA GRANGS MED PA GSUM
GYIS NGES PAR 'BYUNG BA'I BYANG CHUB SEMS DPA' DANG 'DRA BAR
'GYUR NAS DA 'DIR MTHONG BA'I LAM NAS BRTZAMS TE, LAM BSGOM PA NI
CHES 'DOD PAR BYA BA MA YIN PAS NA, YE SHES LNGA DANG SBYAR BA
'DI NYID

MCHOG GO, ,GANG YANG RGYUD DANG MDO SDE DE DAG DE DAG LAS MNGON
PAR BYANG CHUB PA'I LAM MI 'DRA BA RNAM PA MANG PO BSTAN PA DE
DAG THAMS CAD KYANG GDUL BYA'I BSAM PA'I BYE BRAG LA BRTEN PA
KHO NA STE RANG GI MTSAN NYID PA'I MNGON PAR BYANG CHUB PA NI
'PHAGS PA SHES RAB KYI PHA ROL

@212A *, ,TU PHYIN PA LAS BSTAN PA KHO NAR ZAD PAS THAMS CAD DU
DE NYID BSNGAGS TE, DE BAS NA BCOM LDAN 'DAS NI THABS KYI RIM PA
MTHA' YAS PA ZHIG GIS GDUL BYA DAG SHES RAB KYI PHA ROL TU PHYIN
PA'I SGO LA MNGON PAR GZHAG PAR MDZAD PA'O, ,'DI LA RGYU JI

LTAR BSGOMS PA'I 'BRAS BU THA DAD PAS LAM THA DAD PA LAS 'BRAS BU
THA DAD PAR 'GYUR ZHES KYANG MI BRJOD PAS RNAM PA THAMS CAD
MKHYEN PA'I YE SHES MNGON DU 'GYUR BA'I SKAD CIG GCIG LA RANG
DANG SPYI'I MTSAN NYID KYIS BSDUS PA'I CHOS THAMS CAD MKHYEN PAS
RGYU LA LA SPYAD LA,

LA LA MA BSLABS ZHES BRJOD PAR YANG MI NUS PAS SO, ,ZHAR LA 'ONGS
PAS CHOG GI RNAL MA DPYAD DE DANG PO DKON MCHOG GSUM DRAN PA NI
DE BZHIN GSHEGS PA'I RIGS KYI DAM TSIG GO, ,DE NAS BYAMS PA DANG
SNYING RJE DANG, 'OG NAS SEMS CAN THAMS CAD LA PHAN PA

DANG BDE BA'I MCHOG GRUB PA'I PHYIR ZHES PA DANG, DGA' BA DANG
BTANG SNYOMS NI SDOM PA THAMS CAD CES PA DANG, MCHOD PA'I LAS
ZHES BYA BAS LAS KYI RIGS SO, ,RIGS LHAG MA RNAMS KYI DAM TSIG NI
GSAL LO, ,TSUL THAMS CAD NYE BAR BSTAN PA NI PHYI ROL PA'I LUNG

YANG BSDUS TE THAMS CAD DU GTOGS PA DANG, RANG GI LUGS KYIS KYANG
DE DPYAD PA DANG LDAN PAS SO, ,SNGAGS KYI SPYOD PA'I SGO NI THEG
PA CHEN PO NYID KYI KHYAD PAR TE, DE SNGON DU BYA BA NI SNGAR DAM
BCAS PA DE BDAG GIS MTHAR DBYUNG NGO ZHES SO, ,MKHA' KHYAB KYI
TING NGE 'DZIN LA

SNYOMS PAR ZHUGS SO ZHES BYA BA LA TING NGE 'DZIN 'DI'I NGO BO CI
ZHIG YIN, CI'I PHYIR 'DI LA SNYOMS PAR 'JUG ,'DI NYID KHO NA'I
'BRAS BU NI CI ZHE NA, DE DAG BRJOD PAR BYA STE, TING NGE 'DZIN
GANG GIS SHIN TU STONG PA NYID LA ZHUGS NAS SNANG BA'I PHRENG BA
MA LUS PA GSAL TE,

JI SRID NAM MKHA'I MTHAS KLAS PA SHIN TU STONG PA SKYES BU MIG
BTZUMS PA'I MIG GI LAM DU GZUGS THAMS CAD CHAD CING MI 'JUG PA
LTA BU NI 'DI'I NGO BO STE, G-YO BA MED LA DRAN PA DANG YID BDE
BA THAMS CAD CHAD PAS RNAM PAR THAR PA'I SGO STONG PA NYID THABS
MKHAS PA DANG

@212B BRAL BA'O, ,GANG DAG 'DI RNAL 'BYOR SPYOD PA RNAM PA MED
PA'I GRUB PA'I MTHA'O ZHES ZER BA NI MI 'DOD DE, DE DAG NI RNAM
PA MI 'DOD KYIS KYANG 'PHAGS PA SO SO RANG RIG PA RANG BZHIN GYIS
'OD GSAL BA MTHA' YAS PAR KHYAB PA MKHAS PAS NI 'DI DANG MTHUN PA
MA YIN NO, ,

'DI LA CI'I PHYIR SNYOMS PAR 'JUG CE NA, PHA ROL TU PHYIN PA'I
THEG PAR NI RNAM PA THAMS CAD KYI MCHOG DANG LDAN PA'I STONG PA
NYID MA RTOGS NA NYI TSE'I STONG PA DANG, CHAD PAR BYED PA'I RNAM
PA SUN 'BYIN PA'I STONG PAS MNGON PAR 'TSANG MI RGYA'O ZHES BSTAN
PA'I PHYIR LA 'DIR NI GTZO BOR

BLA MA'I DRIN GYIS MA BSKYANGS NA RANG GI SHES PA'I MTHUS NI LAM
KHYAD PAR CAN MI RTOGS SO ZHES BLA MA LA GUS PAR BYA BA'I PHYIR
RO, ,'O NA BCOM LDAN 'DAS KYIS KYANG, ,NYER 'GRO DANG NI SANGS
RGYAS TE, ,NGA LA SLOB DPON SU YANG MED, ,CES GSUNGS SHING RANG
BYUNG GI YE SHES

ZHES PA BYA BA'ANG GSUNGS LA, RANG SANGS RGYAS KYANG RANG GI SHES
PAS 'BRAS BU THOB NA, SNGAGS KYI LAM 'DIR CIS NA BLA MA LA RAG
LAS PA GTZOR BYED CE NA, LAM 'DIR NI SHIN TU MTSAN MA DANG BCAS
PA'I BYA BA DANG, SHIN TU SBYANG BAR DKA' BA'I BYA BA BUD MED

BSTEN PA LA SOGS PA YANG DANG YANG BSTAN TE, DE DAG BSTAN PA MED
PAR NI THEG PA CHEN PO 'DI LA 'DUN PA CHES NYUNG BAR 'GYUR ZHING,
DE DAG KYANG DE KHO NA LTAR SGRA JI BZHIN DU SPYAD PAR BYA BA MA
YIN PAS NA DANG PO 'DI LA GZHUG CING ZHUGS NAS SGRA JI BZHIN PA'I
LAM

GYIS YONGS SU NYAMS PA DGAG PA'I PHYIR, CHES THABS DAM PA STON
PA'I BLA MA LA RAG LAS PAR RIGS TE DGE SLONG GI DNGOS PO RNYED
NAS GNAS BZHIR BSGRAGS PA LTA BU'O, ,TING NGE 'DZIN 'DI'I 'BRAS
BU NI DAM PAR GYUR PA CI YANG MED DO, ,DNGOS PO'I STOBS KYIS MA

ZHUGS PA'I PHYIR RO, ,DE YANG DNGOS PO NI RNAM PA THAMS CAD DANG
LDAN PA DANG, RNAM PA THAMS CAD KYI MCHOG DANG LDAN PA'I STONG PA
NYID DU RNAM PAR GNAS LA, DE'I BLO NI RNAM PA THAMS CAD DANG BRAL
BA'I STONG PA NYID LA ZHUGS PAS SO, ,LHAG MA RNAMS KYI TSIG GI
DON

@213A *, ,NI GO SLA'O, ,GZHAN GYI DON DU DKYIL 'KHOR SPRUL PA'I
DANG POR CHO GA DE SNYED KYIS BDAG NYID YANG DAG PAR RDZOGS PA'I
SANGS RGYAS SU GRUB PAR BYA BA'I RNAL 'BYOR RAB TU RGYAS PA 'DI
YIN PAS NA DANG PO'I RNAL 'BYOR ZHES BYA BA'I TING NGE 'DZIN TO
ZHES BYA BA SMOS TE,

DE TZAM GYIS BDAG GI DON PHUN SUM TSOGS PAR 'GRUB PAR KHONG DU
CHUD PAR BYA'O, ,DA NI BDAG GI DON JI LTA BAR GRUB NAS DPE MED
PA'I 'KHOR DANG GNAS KYI LONGS SPYOD BKOD PA BSTAN PA SNGON DU
'GRO BAS PHA ROL TU PHYIN PA'I BYANG CHUB SEMS DPA' STONG PA NYID
LA MCHOG TU GZHOL

BA RNAMS DANG, NYAN THOS DANG RANG SANGS RGYAS SRID PAS SKYO
ZHING YID BYUNG BA RNAMS DANG, MU STEGS BYED PHYUGS LTA BU LAM
NGAN PA LA GNAS PA DAG DANG, KHA CIG LHA DANG MI'I 'BYOR PA LA
LHAG PAR CHAGS NAS SRID PA LA GYEN DU 'BYUNG BAR MI RTZOL BA DAG
LA LHA DANG MI LAS YANG DAG

PAR 'DAS PA'I RGYAL SRID KYI DBANG PHYUG BYIN GYIS BRLABS PAS, DE
DAG GIS BDE BA CHEN PO 'DOD PA'I YON TAN LNGA 'DOD CHAGS DANG
BRAL BA DAG KYANG YID 'PHROG PAR BYED PA 'DIR MNGON PAR DGA'
BZHIN DU 'JUG PAR BYA BA'I PHYIR BTZUN MO DANG, BLON PO DANG,
SRAS DANG, G-YOG MO

DANG; RTZE DGOD DANG BCAS PA'I NANG GI LONGS SPYOD DANG, DPE MED
PA'I GNAS DANG RGYAN BKOD PA'I DKYIL 'KHOR SBRUL PA BSTAN TE,
'DIR BCOM LDAN 'DAS RNAM PAR SNANG MDZAD NI CHOS KYI RGYAL PO'O,
,DE BZHIN GSHEGS MA PA MI BSKYOD PA LA SOGS PA NI BLON PO CHEN PO
LTA BU'O, ,RDO RJE

SEMS MA LA SOGS PA BZHIN NI BTZUN MO DAM PA LTA BU'O, ,RDO RJE
SEMS DPA' LA SOGS PA BZHI NI SRAS RGYAL TSAB LA SOGS PA'O, ,RDO
RJE SGEG MO LA SOGS PA NI BLON PO'I CHUNG MA STE RGYAL PO'I
'BANGS MA DAM PA RNAMS SO, ,RDO RJE ME TOG LA SOGS PA NI G-YOG
MO DAM PA RNAMS

SO; ,RDO RJE LCAGS KYU MA LA SOGS PA NI RTZE DGOD PA RNAMS SO,
,GZHAN YANG PHYI ROL GYI 'KHOR SA'I SNAM BU LA MTHA' YAS PAR
MCHOD PAS LAG PA SBREL CING GLU LEN LA, RDO RJE'I GAR BYED PA'I
LHA MO BUD MED RIN PO CHE ZIL GYIS GNON PA RNAMS KYIS SKAD CIG
KYANG 'BRAL MI NUS PAR DGA'

@213B BAR BYED LA YID 'PHROG PA'I LHA MO DANG, RIN PO CHE'I GDUGS
DANG, BA DAN DANG, LHA'I GOS DANG, LDA LDI MCHOG DANG, BLA RE
DANG, RNGA YAB DKAR PO NOR BU DANG GSER GYI YU BA CAN DANG ME
LONG DANG MU TIG GI DO SHAL DANG DO SHAL PHYED PA DANG MU TIG
DMAR PO'I SHAM BU DANG DPE MED

BAR DRI ZHIM PA'I BDUG PA DANG DRI DANG LHA'I LAS 'DAS PA'I BDUD
RTZI'I BYE BRAG SNA TSOGS PA'I BZA' BA DANG BTUNG BA DANG BCA' BA
DANG MYANG BA DANG BLDAG PA DANG, GZHIB PA THAMS CAD KHA DOG DANG
DRI DANG RO DANG REG PA PHUN SUM TSOGS PAS GANG BA, LHA'I TSOGS
DE DAG KYANG PHAN CHUN

PHYAG RGYA DANG PHYAG RGYA'I LAN GYIS DGYES SHING 'DZUM PA ZAG PA
MED PA'I BDE BA DPE MED PA NYAMS SU MYONG BAS BZHUGS PA STE, DE
NI 'DI LTAR BCOM LDAN 'DAS DANG PO GSANG SNGAGS KYI LAM DU SEMS
BSKYED PA NAS BRTZAMS TE YUN RING ZHIG TU DKYIL 'KHOR CHEN POR
SNANG BA

LTA BU'I MCHOD PA BYAS SHING TING NGE 'DZIN DE LTA BU YANG YUN
SHIN TU RING BAR GOMS PAR BYAS PAS, DE'I 'BRAS BU GRUB PA LA
LONGS SPYOD PA'I PHYIR RO, ,RNAM PA 'DI LTA BU'I DKYIL 'KHOR
SPRUL PAS NI BYANG CHUB SEMS DPA' CHEN PO BYAMS PA LA SOGS PA
YANG LAM BDE

BA 'DIR MOS PAR BYAS LA 'DOD PA'I LHA'I RGYAL PO YANG BYANG CHUB
TU SEMS BSKYED CING 'DZAM BU'I GLING DU RGYAL PO KA PI NI YANG
DGRA BCOM PA'I 'BRAS BU LA BKOD CES GRAGS PAS, DON CHEN PO 'DI
LTA BU'I PHYIR YANG 'DI BSTAN TO, ,DE LA 'DIR GO RIMS KYI DON NI
DANG PO'I RNAL

'BYOR BYAS MA THAG TU LHA RNAMS KYI GNAS SU GDAN ZLA BA BSAMS LA,
DE'I 'OG TU MTSAN MA SPROS TE DE YONGS SU GYUR PA LAS SEMS DPA'
CHEN PO DE DANG DE LA SOGS PA'I GZUGS SU GYUR PAS THUGS KA NAS
CHED DU BRJOD PA SMRA ZHING, DE'I 'OG TU DBANG BSKUR BA'I MTHAR

YANG CHED DU BRJOD PA SMRA BAR BLTA STE, DE NI GO RIMS SO, ,DE LA
DE NAS RDO RJE DBYINGS KYI DBANG PHYUG MAS GNAS BZHIR BDAG NYID
LA BYIN GYIS BRLABS LA ZHES BYA BA NI SNGAR DANG PO'I RNAL 'BYOR
GYI MTHAR BYA BA STE, 'DIR BSTAN PA NI DANG PO RNAL 'BYOR BYAS MA
THAG TU

@214A *, ,DKYIL 'KHOR SPRO BA YANG 'JUG PAR BYA'O ZHES BAR MA
CHAD PAR BSTAN PA'I PHYIR RO, ,RANG GI SNYING GAR SON PA'I RDO
RJE SEMS DPA' NI, SNYING GA'I GNAS SU BLA MAS RDO RJE PHAB PA
STE, BRJOD PA GNYIS SNGON BZHIN NO, ,DE BZHIN GSHEGS PA THAMS CAD
DA

NI RNAM PAR SNANG MDZAD NYID DO, ,DE NYID LA SNGAR DE BZHIN
GSHEGS PA ZHUGS PAS SO, ,GZHAN DAG NI RANG GI RIGS KYI GDAN RANG
RANG GI DE BZHIN GSHEGS PA'I THUGS KA NAS SPROS PA THAMS CAD KYI
SGRAS SANGS RGYAS LNGA GZUNG ZHES ZER RO, ,DE NAS DE DAG LA BYAMS

PA LA SOGS PAS NI SEMS DPA' CHEN PO RE RE THAMS CAD KYI BDAG NYID
DU BSTAN PA'I PHYIR PHAN TSUN BSDUS PA'I RGYUR SBYOR BA'O, ,TSAD
CHEN PO'I RDO RJE BSGOM PA NI YANG DAG PAR NA DE BZHIN GSHEGS PA
RNAM PAR SNANG MDZAD CHEN PO'I MTHU'I 'PHRUL PA SEMS DPA'I RDO
RJE SNANG BAS

'DI CHOS KYI SKU LAS BYUNG BAR BSTAN PA'O, ,YANG THUGS KAR SON
PA'I RDO RJE'I TSAD NYID DU GYUR ZHES PA NI RANG GI LUS 'BYUNG BA
DANG 'TSAM PA'I RGYUR BYIN GYIS BRLAB PA DANG, GZUGS KYI LUS NI
NAM MKHA'I GTOS THAMS CAD KHYAB PAR DMIGS PAR MI NUS PAS SO,
,RANG GI

LAG TU GNAS PAR BSAM PA NI 'DI DAG BCOM LDAN 'DAS 'DI'I PHYAG
LTAR GNAS TE SKYES BU'I LAG PA G-YAS PA LTAR DGOS PA THAMS CAD
BYED PAR BSTAN PA'I PHYIR RO, ,THUGS KAR GYUR PA'I RDO RJE LA
ZHUGS PA NI DE NI PHYI ROL GYI LUS MA YIN TE DE BZHIN GSHEGS PA'I

THUGS NYID DO ZHES BSTAN PA'O, ,CHO GA 'DI DAG GIS KYANG DKYIL
'KHOR GYI LHA JI SNYED PA NI RANG GI YE SHES KYI RNAM PAR 'PHRUL
PA'O ZHES BSTAN PAS RGYUD GZHAN DU 'DZIN PA'I RTOG PA BKAG PA'O,
,SANGS RGYAS LNGA'I DBU RGYAN GYIS DBANG BSKUR BAS KYANG MNGON
PAR DBANG BSKUR TE ZHES

BYA BA LA 'DI DAG NI RIGS LNGA'I DE BZHIN GSHEGS PA'I RIGS SU
BYUNG BA YIN LA, RIGS RE RE YANG RIGS LNGA LNGA DANG MTSUNGS PAR
LDAN PAS NA RIGS LNGA'I BDAG POS DBU BRGYAN PAR BYA'O, ,GANG DU
DE BZHIN GSHEGS PA RNAMS LA RIN PO CHE'I DBU RGYAN GYIS DBANG
BSKUR BA DER NI, DE

@214B DAG LA KHAMS GSUM PA'I CHOS KYI RGYAL POR DBANG BSKUR BA'I
PHUL BA'I RTAGS KYIS MTSAN PA YIN LA, DE BZHIN DU BYANG CHUB SEMS
DPA' BYAMS PA LA SOGS PA LA RIN PO CHE'I DBU RGYAN GYIS DBANG
BSKUR BA YANG, DE DAG NI THAMS CAD KYANG SKYE BA GCIG GIS THOGS
PA KHO NA YIN LA,

SKYE BA GCIG GIS THOGS PA DAG LA NI NGES PAR DE BZHIN GSHEGS PA'I
DBU RGYAN NYID GNANG BAS DE NYID RIGS TE, JI LTAR BCOM LDAN 'DAS
SH'AKYA THUB PAS DGA' LDAN DU NYID KYI DBU RGYAN PHUNG NAS BYANG
CHUB SEMS DPA' SEMS DPA' CHEN PO BYAMS PA'I MGO LA GZHAG GO ZHES

GSUNGS PA LTA BU'O, ,BLA NA MED PA'I TSUL KHRIMS LA SOGS TE DE
BZHIN GSHEGS PA THAMS CAD KYI MNYAM PA NYID KYI YE SHES KYI BAR
DU MNGON PHAR RDZOGS PAR BYANG CHUB PAR SGRUB PAR BYED PA DANG
PO'I RDO RJE DANG, DANG PO'I RDO RJES MTSAN PA'I DRIL BU ZHES BYA
BA LA SOGS PA LA

BLA NA MED PA'I TSUL KHRIMS LA SOGS PA NI TSUL KHRIMS KYI PHUNG
PO DANG, TING NGE 'DZIN GYI PHUNG PO DANG, SHES RAB KYI PHUNG PO
DANG, RNAM PAR GROL BA'I PHUNG PO DANG, RNAM PAR GROL BA'I YE
SHES GZIGS PA'I PHUNG PO ZHES BYA BA MI SLOB PA'I PHUNG PO LNGA
STE, DE DAG DGRA BCOM

PA LA SOGS PA YANG YOD PAS DE GSAL BA'I PHYIR BLA NA MED PA SMOS
TE, SANGS RGYAS KYI SAS BSDUS PA ZHES BYA BA'I DON TO, ,DE BZHIN
DU SANGS RGYAS KYI SA'I CHOS THAMS CAD BSDU BAR DE BZHIN GSHEGS
PA THAMS CAD KYI MNYAM PA NYID KYI YE SHES KYI BAR DU MNGON PAR
RDZOGS

BAR BYANG CHUB PA ZHES SO, ,DE SGRUB PAR BYED PA NI DBANG BSKUR
BA STE, DE YANG DANG PO'I RDO RJE STE DE BZHIN GSHEGS PA'I RDO
RJE DANG DES MTSAN PA'I DRIL BU LA SOGS PAS DBANG BSKUR BA'O,
,PHYOGS 'DIS NI SEMS DPA' CHEN PO DAG LA MOS PA'I GANG ZAG DGA'
BAR BYAS PA YANG

BLTA STE; DE DAG DE BZHIN GSHEGS PA NYID DU BSGRUB PAS SO, ,MA
LUS SHING LUS PA MED PA'I SEMS CAN GYI KHAMS RNAMS 'GRUB PA'I
PHYIR DANG, KUN DU BZANG PO'I PHYIR SBYIN ZHES GNYIS KA BZHI PA'I
MTHA' BSTAN PA NI, DBANG BSKUR BA DE DAG GIS SEMS DPA'

@215A *, ,CHEN PO DE'I BDAG DANG GZHAN GYI DON 'GRUB PAR BSTAN
PA'O, ,MING GI DBANG BSKUR BA LA SOGS PA ZHAS BYA BA LA SOGS PA
SMOS PAS NI RJES SU GNANG BA DANG LUNG BSTAN PA DAG TU BSDU'O,
,GZHAN DAG NI 'DI LA LUNG BSTAN PA MI 'DOD DE RJES SU GNANG BA
TZAM

ZHES ZER RO, ,LUNG BSTAN PA KHAS BLANGS BA LA NYES PA MED DE THA
DAD PA MED KYANG SEMS CAN GYI DON DU THA DAD PAR BSTAN NAS NAM
ZHIG NA DE YANG RDZOGS PAR BYANG CHUB PA'I DKYIL 'KHOR GYI BDAG
POR 'GYUR ZHES THABS MKHAS PA'I DKYIL 'KHOR GYIS TE 'DI LEGS SO,
,GZHAN DAG

DANG PO CHU'I DBANG BSKUR BA 'DIR SOGS PA'I SGRA SMOS PAS BSDUS
ZHES ZER RO, ,DE NI MI 'DOD DE THA MAR BSTAN PAS DANG POR BYA BA
BSDU BA NI HA CANG KHYAB CHES PA'I PHYIR DANG, CHU'I DBANG BSKUR
BA NI SHUGS KYIS RTOGS TE GANG DU YANG BUM PA MED PAR DBANG BSKUR
BA MI 'TSAM

LA; BUM PA YANG CHUS MA BKANG BA'I STONG PAS MIN ZHES 'JIG RTEN
GYI LUGS NYID LA LTOS PAS SO, ,CHO GA DE DAG NI SEMS DPA' LHAG MA
RNAMS LA YANG BLTA'O ZHES BSTAN PA'I PHYIR NI, DE LTAR SKYES PA
DANG ZHES BYA BA LA SOGS PA SMOS TE, BSKYED PA NI ZLA BA DANG RDO
RJE CHEN PO DANG,

RDO RJE CHUNG NGU DANG, SEMS DPA'I LUS RNAMS SO, ,SPRO BA NI DE
DAG LAS 'OD ZER RNAMS SO, ,BSDU BA NI SLAR DE DAG NYID LA'O, ,DES
NA, SPRO BA'I GNAS DANG BSDU BA'I GNAS, ,ZHES SBYAR TE RDO RJE
RNAM PA GNYIS PO DAG NI SPRO BA DANG BSDU BA

GNYIS KA'I GNAS SO, ,SEMS DPA'I LUS NI BSDU BA'I GNAS SO, ,DE DAG
BRTAN PAR BSGOM PA NI SEMS MI G-YENG BAR BYA BA STE, DE DAG NI
RDO RJE KHU TSUR GYI BAR DU BLTA'O ZHES SBYAR RO, ,SEMS MA RDO
RJE MA LA SOGS PA NI LUGS GZHAN YIN PAS DE NAS MI BSKYOD PA'I NGA

RGYAL GYIS SEMS MA RDO RJE MA BSGRUB PO ZHES BYA BA LA SOGS PA
STE, BDAG NYID DBUS NA GNAS PA'I 'DU SHES GTAD PAS DBUS SU BCOM
LDAN 'DAS RNAM PAR SNANG MDZAD BZHUGS PA LA MCHOD PA'I PHYIR TING
NGE 'DZIN 'DI LTA BU BYA BA STE, JI LTAR DANG PO RGYUD KYI SEMS
DPA'

@215B 'BYUNG BA'I BSHAD PA'I RJES SU 'BRANG ZHES PA'I DON TO,
,'DI NI DKYIL 'KHOR RNAMS KYI RGYAL PO YIN PAS DKYIL 'KHOR RGYAL
PO STE, 'DIR DBANG BSKUR NA RIGS LHAG MA RNAMS DANG RANG GI GZUGS
KYI DKYIL 'KHOR LA SOGS PA YANG DBANG BSKUR BAR GYUR PAS

SO; ,DE NYID KYI PHYIR NA MCHOG STE DAM PA ZHES BYA BA'I DON TO,
,DE SKAD CES BYA BA'I TING NGE 'DZIN DE BSHAD PA NI LONGS SPYOD
RDZOGS PA'I SKU LA MOS PAR BYA BA'I PHYIR RO, ,'DIR DKYIL 'KHOR
DANG LHA'I DE KHO NA NYID LEGS PAR KHONG DU CHUD PAS DKYIL 'KHOR
'DI LTA BU BSGOMS

NA 'BRAS BU RAB TU MTHU CAN DU 'GYUR BAR RIG PAR BYA STE, DE DAG
KYANG RGYUD KYI 'GREL BAR RGYA CHER BSTAN PAS DE KHONG DU CHUD
PAR BYA'O, ,DE LTAR GZHAN GYI DON BYED PA DANG SHIN TU 'TSAM PA'I
DKYIL 'KHOR CHEN PO'I TING NGE 'DZIN BKOD PA BSTAN NAS, DA NI
'DIR GZHAN GYI

DON LA JI LTAR 'JUG PA GZHAN GYI DON GYI PHRIN LAS LA DKYIL 'KHOR
PA RNAMS GZHAG PA BSTAN PA'I PHYIR, DE NAS RNAM PAR SNANG MDZAD
DANG BDAG NYID LHAN CIG DBYER MED PAR RNAM PAR BSAMS LA BSDU BAR
BYA'O ZHES BYA BA LA SOGS PA SMOS TE, 'GA' ZHIG RDO RJE SEMS

DPA' LA SOGS PA'I RNAL 'BYOR PA YIN NA DES MNGON PAR BYANG CHUB
PA BSTAN TE, DKYIL 'KHOR SBRUL NAS SLAR DE'I RNAL 'BYOR GYIS THA
DAD PAR GNAS PA SRID CING DE BZHIN GSHEGS PA'I RNAL 'BYOR CAN
YANG THA DAD PAR GNAS PAS NA 'DIR LHAN CIG THA MI DAD PA SMOS TE,
DE LA

'JUG CES PA'I DON TO, ,BSDU BAR BYA'O ZHES BYA BA NI 'OG NAS
BSTAN PA'I SNGAGS DANG PHYAG RGYAS SO, ,DE BZHIN GSHEGS PA RNAMS
NI THUGS DAM GYI DBANG GIS NGES PAR 'KHOR DANG BCAS PA BYON PAS
NA, DE NAS 'DUS TE BYON PA'I DE BZHIN GSHEGS PA BYANG CHUB SEMS

DPA'I 'KHOR GYI DKYIL 'KHOR DANG THAMS CAD CES SMOS TE, DE DAG
KYANG RNAL 'BYOR PA DKYIL 'KHOR GYI BDAG POR GYUR PA LA PHYAG
'TSAL ZHING BSTOD PA NI AOm ZHES BYA BA LA SOGS PA STE, DE BZHIN
GSHEGS PA THAMS CAD NI RNAM PAR SNANG MDZAD KHYOD NYID DE BZHIN
GSHEGS

@216A *, ,PA THAMS CAD DO ZHES PA'O, ,AE MA ZHES BYA BA LA SOGS
PA NI BSTOD PA STE, AE NI SPRO BAR STON PA'O, ,GANG LA YID SPRO
ZHE NA KUN DU BZANG PO'I STE, DKYIL 'KHOR CHEN PO'I BDAG PO RNAL
'BYOR PA KUN DU BZANG PO'I BYANG CHUB SEMS DPA'I BYA BA

MCHOG STE, 'DI BYANG CHUB SEMS DPA' YIN DU ZIN KYANG BYA BA MCHOG
STE SANGS RGYAS KYI BYA BA RNAMS DA LTA NYID DU BYED PA NI DE
DANG DE BZHIN GSHEGS PA RNAMS KYI RIGS MI 'CHAD PAR BYED PA'O,
,DES NA, GANG ZHIG DE BZHIN GSHEGS 'KHOR LO'I, ,DBUS NA DE BZHIN
GSHEGS

PA MDZES, ZHES PA STE, KHYOD MI BSKYOD PA LA SOGS PA BZHI'I DBUS
NA DE BZHIN GSHEGS PA RNAM PAR SNANG MDZAD DU GYUR CING MDZES LA
GSAL LO ZHES BSTOD PA'O, ,DE LTAR NA GSANG SNGAGS KYI LAM 'DIR NI
DE BZHIN GSHEGS PA'I MDZAD PA LA RJES SU SLOB LA, PHA ROL TU
PHYIN

PA'I LAM DU NI BYANG CHUB SEMS DPA' SA CHEN PO LA RAB TU BZHUGS
PA DAG GI RJES SU SLOB CING, NYAN THOS RNAMS NI DGRA BCOM PA DAG
GI RJES SU SLOB LA, 'JIG RTEN PA RNAMS NI KHYAB 'JUG LA SOGS PA
DAG GI RJES SU SLOB PAS GONG NAS GONG DU KHYAD CHES 'PHAGS PA'O,
,DE

NAS RNAM PAR SNANG MDZAD KYI THUGS LA ZHUGS TE ZHES BYA BA NI
KHYOD DE TZAM DU BYA BA DON CHEN PO LA GNAS PA LA NGED KYANG PHAN
'DOGS PAS KHYOD KYI YID KYI BYIN GYIS BRLAB BO ZHES PAS BZHUGS
PA'O, ,DE BZHIN DU KHYOD 'BA' ZHIG MA YIN GYI KHYOD KYI 'KHOR
DKYIL 'KHOR DU LHAG PAR GNAS PAR

BYAS PA 'DI DAG KYANG NGED KYIS BYIN GYIS BRLAB BO ZHES NAS NGES
PAR 'THON NAS SEMS MA RDO RJE LA SOGS PA RNAMS DANG GCIG TU GYUR
TE ZHES SMOS SO, ,DE DAG KYANG CIG CAR RAM RIM GYIS RANG RANG GI
GZUGS KYIS RANG RANG GI LHA RNAMS LA THIM NAS SLAR YANG CHED DU
RJOD PAR BYED PA NI,

AE MA ZHES BYA BA LA SOGS PA STE, AE MA ZHES PA NI SNGON BZHIN
NO, ,SANGS RGYAS THAMS CAD KYI ZHES PA NI RNAM PAR SNANG MDZAD LA
SOGS PA'O, ,RGYA CHEN NI GZUGS KYI SKU STE GDOD NAS SKYE BA MED
PA NI CHOS KYI SKU'O, ,DE LTAR NA RGYA CHE BAS NI THAMS CAD DU
KHYAB PAR NUS LA, ,

@216B GDOD MA NAS MA SKYES PA NI NGO BO NYID MED PA'I PHYIR PHAN
TSUN THOGS PA DANG THA DAD PAR ZHEN PA DANG BRAL BAS SANGS RGYAS
GCIG NYID THAMS CAD KYI NGO BO YIN TE, THOGS PA MED PA'I SKU CAN
ZHES PA'I DON TO, ,DES NA RDUL PHRAN BGRANG BA GANG YIN PA'I
SANGS RGYAS THAMS CAD

GCIG TU BYA'O ZHES PA NI 'THAD PA'O, ,DE LTAR RNAL 'BYOR GYI
DBANG PHYUG SEMS DPA' CHEN PO KUN DU BZANG PO DE SANGS RGYAS
THAMS CAD KYIS BSTOD CING BSNGAGS LA BKUR BAR BYAS PAS LHAG PAR
MOS PAR BSTAN PAR BYAS NAS DPE MED PA'I THABS MKHAS PAS YANG SLAR
THA DAD

PA'I LUS LA GNAS PAS LUS KYI BYA BA LA 'JUG PA'I PHYIR, DE NAS
DPAL RDO RJE SEMS DPA'I GNAS NA GNAS PA'I RNAL 'BYOR PAS ZHES BYA
BA SMOS PA STE, 'DIR GANG ZHIG GANG GIS ZLOS PA PO YIN YANG RUNG
STE, DPAL RDO RJE SEMS DPA' DANG THA MI DAD PAR BYA BA'I PHYIR
RNAM

PAR SNANG MDZAD KYI THUGS KA NAS 'THON LA DE'I GNAS SU BSDAD CES
PA'O, ,DER GNAS NAS CI ZHIG BYED CE NA, DE'I PHYIR PHRENG BA'I
DBANG LA SOGS PA BLANGS LA ZHES SMOS TE, DKYIL 'KHOR DU ZHUGS LA
MIG PHYE STE, PHRENG BA DOR LA DE BLANGS TE SPYI BOR GDAGS PAS
DBANG

BSKUR NAS DBANG LHAG MA LNGA DANG RDO RJE BRTUL ZHUGS BLANG BA
SNGON BZHIN BYA ZHES BYA BA'I DON TO, ,CI DE TZAM DU ZAD DAM ZHE
NA, DE'I PHYIR RDO RJE LCAGS KYU LA SOGS PAS DGUG PA DANG BCING
BA DANG DBANG DU BYAS LA RNAM PAR SNANG MDZAD LA SOGS PA PHYAG
RGYA BZHIS RGYAS GDAB PA BYA STE

ZHES BYA BA SMOS TE, SNGA MA NI PHYOGS BCU'I SANGS RGYAS 'KHOR
DANG BCAS PA RNAMS BSDU BAS SPYIR BYA BA YIN LA, 'DIR DGUG PA LA
SOGS PA NI RANG GI DKYIL 'KHOR BA NYI TSE LA CHO GA THUN MONG MA
YIN PA'O, ,'O NA BYE BRAG NI SPYIR 'DUS PAS SNGA MA'I SANGS RGYAS
DANG BYANG CHUB SEMS

DPA' THAMS CAD BSDUS PA'I KHONGS SU RANG GI DKYIL 'KHOR PA YANG
'DUS PA MA YIN NAM, DE BZHIN DU RIGS PA SNGA MAS LHA THAMS CAD
BDAG NYID GCIG MOD CE NA, RANG BZHIN LA NI LTA GCIG KHO NA'I BYA
BAS LHA THAMS CAD KYI BYA BAR 'GYUR BAS NA PHYAG RGYA GCIG PA'I
DKYIL 'KHOR

@217A *, ,BSTAN PA'O, ,'ON KYANG DKYIL 'KHOR CHEN PO'I RNAL 'BYOR
'DI LTA BU NI SHIN TU SPRO BA LA DGA' BA'I GANG ZAG GI NGOR BYAS
SHING YANG DANG YANG DU TING NGE 'DZIN GYI RNAM PAR 'PHRUL PA
BSTAN PAS RNAL 'BYOR SEMS SBYANGS PA NI 'DI LA YANG NYES PAS 'DIR
DOGS PA BSKYED

PAR MI BYA'O, ,DE LA RDO RJE LCAGS KYU LA SOGS PA'I BYA BA DANG
PHYAG RGYA BZHIS RGYAS GDAB PA NI SNGA PHYIR ZHIB TU DPYAD PAS
'DIR BDAG GIS KYANG BRJOD MI DGOS SO, ,DE LTAR LAS BYED PA PO
RNAMS KYI TSUL RGYAS PAR BSTAN NAS, DA NI JI LTA BA LA GZHAG PA
BSTAN PA'I PHYIR, SANGS RGYAS

THAMS CAD GCIG TU BSDU BA DANG, ,ZHES BYA BA LA SOGS PA SMOS TE,
DE LA RNAM PAR SNANG MDZAD NI DANG PO MNGON PAR RDZOGS PAR BYANG
CHUB MA THAG TU LUS LA DE BZHIN GSHEGS PA THAMS CAD BCUG PAS RDO
RJE'I DBYINGS SU GYUR PAS DE SANGS RGYAS THAMS CAD GCIG TU BSDUS
PA'O, ,

MI BSKYOD PA LA SOGS PA YANG SNGAR SANGS RGYAS THAMS CAD DU MOS
PAS PHYOGS BZHIR BZHUGS ZHES BYA BA'I TSUL GYIS SANGS RGYAS GCIG
TU BSDUS PA STE, MDOR BSDU NA PHYOGS BCU'I 'JIG RTEN GYI KHAMS
RAB 'BYAMS THAMS CAD DU GANG NA MNGON PAR BYANG CHUB PA LNGA'I
RIM PAS LONGS

SPYOD RDZOGS PA'I SKUS 'DUL BA DE DANG DER DE BZHIN GSHEGS PA 'DI
LNGA GSHEGS TE, LNGA MNGON PAR BYANG CHUB PA BSTAN NAS DE'I RJES
SU 'GRO BA'I RIS MANG PO 'JUG PAR MDZAD CES PA'I DON TO, ,RIGS
THAMS CAD RGYAS GDAB PA DANG ZHES BYA BA LA RIGS NI DE BZHIN
GSHEGS PA'I RIGS

TE; RDO RJE SEMS DPA' LA SOGS PA'O, ,'DI THAMS CAD KYANG YIN LA
RIGS KYANG YIN PAS NA RIGS THAMS CAD DO, ,DE DAG LA RGYAS GDAB PA
NI SEMS MA RDO RJE MA LA SOGS PAS DPRAL BA'I STENG LA SOGS PAR
RGYAS BTAB PAS SNGAR BSTAN PA LTAR RIGS LNGA'I DBU RGYAN GRUB PAR

BYA BA STE, JI SKAD DU RNAL 'BYOR GYI RGYUD KHA CIG LAS, RGYU LA
'BRAS BUS RGYAS BTAB CING, ,'BRAS BU LA YANG RGYUS RGYAS BTAB,
,GZHAN DU BSKAL PA BYE BAR YANG, ,DNGOS GRUB 'BYUNG BAR MI 'GYUR
RO, ,ZHES GSUNGS PAS 'DIR RGYU STE, DE BZHIN GSHEGS PA'I RIGS
RNAMS LA

@217B 'BRAS BU DE BZHIN GSHEGS PA RNAMS KYIS RGYAS GDAB BO, ,DE
YANG BU'I RGYAN MAS 'DOGS PA LTAR RIGS KYI YUM RNAMS KYIS RGYAS
'DEBS PA'I BYED PA POR BYA'O, ,DE NI CHOS KYI RGYAL PO'I SRAS SU
BYIN GYIS BRLABS PAS SEMS DPA' RNAMS LHAG PAR MTHU DANG LDAN PAR

'GYUR RO, ,DE BZHIN DU 'BRAS BU'I NGO BO DE BZHIN GSHEGS PA RNAMS
LA YANG RGYU STE, RIN CHEN RDO RJE MA RIN PO CHE'I DBU RGYAN DU
GNAS PAR BYAS NAS 'KHOR RNAMS LA LHAG PAR SKYONG BA'I MTSAN MAS
RGYAL POR RUNG BAR MTSAN PA'O, ,DE LTAR NA PHYOGS BCU'I 'JIG RTEN
GYI

KHAMS RNAMS SU SEMS MA RDO RJE MA LA SOGS PA 'PHROS TE GANG NA
RNAL 'BYOR PA RIGS DE DANG DE LA RGYAS GDAB PAR 'OS PA DE DAG LA
RGYAS BTAB PAR BSAM MO, ,BYANG CHUB TU SEMS BSKYED PA DANG, ,ZHES
BYA BA LA SOGS PA NI RDO RJE SEMS MA LA SOGS PA'I'O, ,DAM PA'I
CHOS KYI

GRONG KHYER BSKYANG BA ZHES BYA BA NI BYANG CHUB SEMS DPA' BYAMS
PA LA SOGS PA'I DBANG DU BYAS PA STE, DE DAG NI GANG NA DKYIL
'KHOR CHEN PO YOD PA DER SNGON GYI SMON LAM DANG DKYIL 'KHOR DE'I
BDAG PO'I MTHU DANG SNGON GYI DAM TSIG GIS NGES PAR 'DU BA YIN
PAS, DE DAG LA

DMIGS KYIS BKAR BA'I SPYAN DRANG BA MED KYANG 'DUS PAR LHAG PAR
MOS PAR BYA'O, ,DE LA 'DIR DON NI RNAL 'BYOR BA'I BSDU BA'I RNAL
'BYOR GYIS BSDUS TE, BSDUS PAS BYON PA'I LHA RNAMS KYIS PHYAG
'TSAL BA DANG BSTOD PA BYAS NAS SNYING GAR ZHUGS SHING SLAR PHYI
ROL DU LHA

RNAMS LA THIM STE CHED DU BRJOD NAS, DE'I 'OG TU RANG GI LHAG
PA'I LHA'I LUS THA DAD PA LA BRTEN CING DKYIL 'KHOR DU 'JUG PA
DANG DBANG BSKUR BA BYAS LA, RDO RJE BRTUL ZHUGS BZUNG NAS LHA
RNAMS DGUG PA DANG GZHUG PA DANG BCING BA DANG DBANG DU BYA STE,
PHYAG RGYA BZHIS

RGYAS BTAB LA DE'I 'OG TU 'DI LTAR MOS PA BYA'O, ,CI TZAM NAM
MKHA'I MTHAS KLAS PA 'DI NI DKYIL 'KHOR CHEN PO 'DI'I LHA RNAMS
KYIS GDUL BAR BYA BA NI TSAD MED PA ZHIG YOD PAS BDAG GIS SEMS
CAN THAMS CAD LA PHAN PA DANG BDE BA BSGRUB PA'I PHYIR DKYIL
'KHOR

@218A *, ,CHEN PO BSGRUBS PA NI PHYOGS BCU'I 'GRO BA'I DON LA
SPRO PAR BYA'O ZHES SO, ,DE NAS DANG PO DE BZHIN GSHEGS PA LNGA
SPROS TE DE DAG GIS PHYOGS BCU RAB 'BYAMS MTHA' MED PAR MDZAD PA
LA GNAS PAR BSAM MO, ,RIM PA 'DI THAMS CAD KYANG SPROS TE,

MJUG TU BYANG CHUB SEMS DPA' BYAMS PA LA SOGS PA LA YANG, KHYED
KYANG PHYOGS BCU GANG NA GDUL BYA CHEN PO'I PHYIR DKYIL 'KHOR
BKOD PA DER BZHUD LA DKYIL 'KHOR GYI KHANG PA SEMS DPA' CHEN POS
GANG BAR MDZOD CIG CES BSKUL BA'I YID KYIS DE DAG BTANG BAS,

PHYOGS BCU RAB 'BYAMS MTHA' MED PA'I DKYIL 'KHOR GYI PHO BRANG DU
DE DAG GSHEGS TE, DKYIL 'KHOR RE RE NA YANG SEMS DPA' CHEN PO
STONG DU BZHIS MA TSANG BA RNAMS 'KHOR CING DKYIL 'KHOR CHEN PO
YONGS SU BSKYANG BA LTAR BSKOR TE GNAS PAR MOS PAR BYA'O, ,'DIS
NI RANG

GI LHA'I TSOGS JI SNYED PA STENG 'OG DANG THAD KAR PHYOGS DANG
MTSAMS KYI 'JIG RTEN GYI KHAMS THAMS CAD DU SEMS CAN CHEN PO DAG
GI DON LA GSHEGS PAR LHAG PAR MOS PAR BSTAN PA'O, ,GZHAN DAG NI
DE BZHIN GSHEGS PA THAMS CAD DGYES PAR SGRUB PA ZHES BYA BA THUN
MONG GI

DAM TSIG SEMS DPA' RNAMS KYI 'JUG PA MOS PA LTAR DAM PA'I CHOS
KYI GRONG KHYER BSKYANG BA ZHES BYA BA 'DI YANG THUN MONG GI TSIG
YIN PAS NA LCAGS KYU LA SOGS PA'O ZHES ZER TE, DE NI MI 'THAD DE
GAL TE BYANG CHUB SEMS DPA' BYAMS PA LA SOGS PA 'DIR BSGOM PA'I
DKYIL 'KHOR

LA MED NA PHYIS RDUL TSON YANG BRI BAR MI RIGS TE, 'DI JI LTAR
PHYIS RDUL TSON DU BRI BA'I RIGS PAS SO, ,GZHAN DAG NI JI LTAR
BSKAL PA BZANG PO PA RNAMS 'DIR BSGOM PA BZHIN DU DPE MED PA'I
SEMS DPA' DANG, DAG PA'I SEMS DPA' DAG KYANG BSGOM ZHING SPRO
STE, DE

DAG KYANG DAM PA'I CHOS KYI GRONG KHYER BSKYANG BAS SO ZHES ZER
RO, ,YANG GZHAN DAG NI LHA DANG LHA MA YIN DANG KLU DANG DRI ZA
LA SOGS PA'I 'KHOR BSTAN PA 'DI LA DAD PA MI PHYED PA RNAMS KYANG
'DIR BSGOM PAR BYA STE, DE DAG KYANG SNGON GYI DAM TSIG GIS 'DU
BAR BYED LA,

@218B KHA CIG DE DAG GIS 'DUL BA DAG KYANG YOD PAS SO ZHES ZER
TE, 'DI LTA BU NI NGES PAR BSGRUB PA YANG MI BYA LA, 'GA' ZHIG DE
LTAR LHAG PAR MOS PAR BYED NA YANG SUN DBYUNG DU CI ZHIG YOD DE
RANG GIS 'DUN PA JI LTA BAR 'JUG PA LA NYES PA MED DO, ,SEMS CAN
THAMS CAD GSANG

SNGAGS KYI LAM DU 'JUG CING YONGS SU SMIN PAR BYED PA NI 'DIR LAS
TE, LAS RNAMS KYI RGYAL PO LTAR GTZO BOR GYUR PAS NA LAS KYI
RGYAL PO'O, ,DE NYID KYI PHYIR 'JIG RTEN PA DANG NYAN THOS DANG
RANG SANGS RGYAS KYI LAS DANG PHA ROL TU PHYIN PA'I THEG PA PA'I
LAS MCHOG TU GYUR PAS NA

MCHOG STE, THAMS CAD DU KHYAB PA DANG THEG PA CHEN POR 'DREN PA
DANG, SANGS RGYAS KYI PHRIN LAS SU GYUR PA DANG, DPE MED PA'I
THABS MKHAS PA LAS BYUNG BA'I PHYIR NA MCHOG CES BYA'O, ,DE SKAD
CES BYA BA'I TING NGE 'DZIN SEMS RTZE GCIG PA'I MTSAN NYID KYI
LAS ZHES PA'I DON

TO; ,DE LTAR LUS DANG NGAG DANG YID GSUM RNAM PAR DAG PAS BSRUNG
BA BYAS TE TSOGS RNAM PA GNYIS BSAGS SHING GZHAN GYI DON BYAS NAS
BDAG LHAG PAR GNAS PA DANG BDAG NYID RDZOGS PAR BYA STE, LNGA
MNGON PAR BYANG CHUB PA SNGON DU 'GRO BAS DKYIL 'KHOR SPRUL TE,
YANG

DKYIL 'KHOR PA THAMS CAD PHYOGS BCU'I 'JIG RTEN DU PHRIN LAS LA
BKOD PAR GYUR CES 'DAS PA THAMS CAD KYI CHO GA'I GO RIMS KYIS
DANG PO'I RNAL 'BYOR DANG, DKYIL 'KHOR RGYAL PO MCHOG DANG, LAS
KYI RGYAL PO MCHOG RNAMS RDZOGS PAR GYUR PA'O, ,DE NI PHYOGS

BCUR RANG RANG GI PHRIN LAS LA GSHEGS PA'I SANGS RGYAS DANG BYANG
CHUB SEMS DPA' THAMS CAD SLAR BSDU BA'I RNAM PAR 'PHRUL PA STE,
BZLAS BRJOD BYAS PAS MTSAN MA THOB PAR BYA BA DE STON TE, DE LTAR
NA LAS KYI RGYAL PO MCHOG GI MTHAR THUG PA NI SNGON DU BSNYEN
PA'I CHO GA

LAS SNGON DU BYA BA ZHES BYA LA, DA 'DI DAG GI SNGON DU BSNYEN PA
DNGOS TE, 'DIR NI BZLAS BRJOD KYI BSNYEN PA GTZO BOR GYUR LA,
BZLAS BRJOD DE YANG DA 'DIR SHIN TU SKABS SU GYUR PA STON PAS SO,
,DE LA DANG PO NI LHA RNAMS SPYAN DRANG BA DANG MCHOD PA'I PHYIR
MCHOD PA BYIN

@219A *, ,GYIS BRLAB CING, DE NAS SGO DBYE ZHING BSDU BA DANG
DPAL RDO RJE SEMS DPA'I RNAL 'BYOR DU GNAS PAS BSTOD PA DANG,
DGUG PA DANG, GZHUG PA DANG, BCING BA DANG, DBANG DU BYA BA DANG,
BGEGS BSKRAD CING BSRUNG BA BYAS LA SGO BCAD PA DANG, MCHOD

YON PHUL NAS BLTA ZHING BYIN GYIS BRLABS TE SNYING PO DANG SNGAGS
BRJOD LA PHYAG RGYA GSUM GYIS KYANG RGYAS BTAB STE DBANG BSKUR LA
MCHOD PA RNAMS KYIS MCHOD CING PHYAG 'TSAL TE, RDO RJE DANG DAG
PA DANG MNYAM PAR BSGOMS NAS YI GE BRGYA PA BRJOD CING THAMS CAD
BDAG TU

MOS PAS LHA THAMS CAD BZLAS PA'I GNAS SKABS LA GZHAG STE, BZLAS
PA LA YID SKYO NA BSTOD PA DANG MCHOD PA BYAS TE PHYAG BYAS LA
PHYAG RGYA DGROL BA DANG DBANG BSKUR BA BYA STE, BSRUNG BA'I THAL
MO BRDABS PA'I BAR DU BYAS LA YI GE BRGYA PA BRJOD DE, DGE BA
YONGS SU

BSNGO BA DANG BZOD PAR GSOL BA DANG, MCHOD YON DANG BCAS PAS
GSHEGS SU GSOL BAR BYA ZHING JI LTA BAR SPRUL PA'I DKYIL 'KHOR
BSDUS LA BSRUNG BA BYAS TE MNYAM PAR MA BZHAG PA'I BYA BA RNAMS
BYA BA 'DI NI DKYIL 'KHOR CHEN PO'I RNAL 'BYOR GYIS SNGON DU
BSNYEN PA STE DE'I

DUS KYI TSAD KYANG GANG ZAG GI DBYE BAS RNAM PA GSUM DU BSTAN
CING MTHAR THUG PA'I DUS LHAS GNANG BA YIN PAR BSTAN LA, GANG
YANG RUNG STE BYA BA GZHAN SPANGS PAS SNGA DRO DANG NYI MA GUNG
DANG PHYI 'PHRED DANG NAM PHYED DANG DUS MTSAMS BZHIR BYA'O ZHES
NGES PAR BYAS PA'O, ,DE

BZHIN DU GANG DAG PHYAG RGYA BZHI'I RNAL 'BYOR LA MOS PA DE'I
DBANG DU BYAS TE YANG NA SNGON BZHIN DU ZHES BYA BA LA SOGS PA'O,
,GANG DAG PHYAG RGYA GCIG PA'I RNAL 'BYOR LA DGA' BA DAG GI PHYIR
NI 'JIG RTEN DANG 'JIG RTEN LAS 'DAS PA'I SNGAGS THAMS CAD NI
ZHES BYA BA LA SOGS

PA SMOS PA'O, ,DKYIL 'KHOR GYI SLOB DPON GANG YANG RUNG STE,
MNGON SUM GYI MTHU CUNG ZAD THOB NA BDAG DANG GZHAN SNGAGS KYI
LAM LA YID CHES PAR 'GYUR ZHING LHAG PAR SLOB MA DKYIL 'KHOR DU
'JUG PA DAG CHES BLA MA LA DAD CING GUS LA PHYIR MI LDOG PA'I
RGYU'I PHYIR

@219B NA BTEG PA DANG DBAB PA'I CHOG NGES PAR BSTAN TE, 'DI NI
RNAL 'BYOR GSUM CHAR GYI SLOB DPON GYIS SNGON DU BSGRUB STE,
GZHAN DU NA BYIN GYIS RLABS GANG YANG MED PA'I DKYIL 'KHOR GYI
BLA MAS NI SEMS CAN MGU BAR BYED MI NUS PAS SO, ,GANG DU YANG
SNGAR BSNYEN BAS MTHU CAN DU MA

BYAS PAR DKYIL 'KHOR DU GZHAN DBANG MI BSKUR RO ZHES DGONGS PAS
NA SNGON DU BSNYEN PA'I CHO GA'O ZHES GZHUNG NYE BAR BSDU BA
BSTAN TO, ,DE LTA YIN NA CIS NA SNGAR BSDU BA DANG SPYAN DRANG BA
LA SOGS PA DAG LA CIS NA SGO DBYE BA LA SOGS PA DANG, MCHOD PA
RGYAS PA 'DI LTA BU DANG SGO

BCAD PA LA SOGS PA CIS NA MI BYA ZHE NA, RNAM PAR SPROS PA RGYAS
PA 'DI LTA BU LHA LA DMIGS PA DE SNYED DU BYAS NAS SHIN TU G-YENG
BAR 'GYUR BA DANG, BYA BA'I RGYUD LA ZHUGS PA'I GANG ZAG LTAR
BGEGS LA SOGS PA'I RTOG PA SHIN TU MANG DU 'BYUNG ZHING DE NYID
KYIS GLAGS SU

'GYUR SRID DE, 'JIGS LAS LHAG PA'I BGEGS GZHAN MED, ,CES BSTAN
PAS SO, ,GZHAN YANG THAMS CAD DU 'DI LTA BU'I BYA BA RDZAS DANG
YID LA BYED PAS NUS PA'ANG RAB TU DKA' BAS NA SNGAR SNGON DU BYA
BA'I YAN LAG RNAM PA GSUM GYI DUS SU NI MDOR BSDUS PA'I CHO GA
TZAM GYIS,

BYAS LA 'DIR NI MTHAR THUG PA DNGOS GZHI'I RNAL 'BYOR YIN PAS CHO
GA THAMS CAD RDZOGS PAR BYA'O, ,'DIR GANG DAG LAS KYI RGYAL PO
MCHOG DANG BSNYEN PA'I CHO GA DNGOS GZHI SPYAD PA GNYIS KA GCIG
KHO NAR BYAS TE LAS KYI RGYAL PO MCHOG CES BRJOD CING SNGAR LAS
KYI RGYAL PO

MCHOG CES BSDUS PA'I GZHUNG NI MDOR BSTAN PA YIN LA, DE NAS RDO
RJE GNOD SBYIN YONGS SU BZLAS PA ZHES BYA BA LA SOGS PA NI RGYAS
PAR BSTAN PA'O ZHES ZER BA DE DAG NI RNAL 'BYOR GYI RGYUD KYI
LUGS LA KHA PHYIR BSTAN PA STE THAMS CAD DU YANG SNGAR BYA BA
GSUM BYAS NAS BSNYEN PA'I

DNGOS GZHI SPYAD PA KHO NAR 'DOD PAS SO, ,DE LA RDO RJE BSDU BAS
DKYIL 'KHOR BA KHANG PA BRTZEGS MA'I NYE 'KHOR DU BYON PA NI
SPYAN DRANG BA DANG PO'O, ,DE NAS YANG, DE NAS SGO RNAMS THAMS
CAD DU, ,LCAGS KYU SOGS KYI LAS BGYIS TE, ,ZHES BYA BA LA SOGS
PAS

@220A *, ,NI NANG DU SPYAN DRANG BA STE GNYIS PA'O, ,LTA BA LA
SOGS PAS NI GNYIS SU MED PAR BYA BA STE, LUS KYI NANG DU SPYAN
DRANG BAS NA CHO GA GSUM PA'O, ,THAMS CAD DU YANG MTSAN NYID BZHI
BZHI DANG LDAN PA'I PHYIR DZA: H'Um BAm HO:, ZHES GNAS GSUM CHAR
DU

SBYAR RO, ,GANG DU RTOG PA KHYAD PAR CAN YOD PA DER NI LHAN CIG
GI RNAL 'BYOR GYIS NI THAMS CAD KYI RNAL 'BYOR BYAS PAR 'GYUR BAS
NA, DANG POR DE BZHIN GSHEGS PA LA SOGS PA'I SKU GSUNG THUGS GANG
YIN PA BDAG GI LUS NGAG YID DO ZHES SMOS SHING, DE YANG

GDOD MA NAS MA SKYES SHING GANG MA SKYES PA DE LA DRI MA MI DMIGS
PAS GDOD MA NAS DAG PA DANG, DE LTAR MA SKYES SHING DRI MA MED PA
CI'I PHYIR ZHES SEMS DPA' SRID PA LA GANG ZAG DANG CHOS LA BDAG
MED PA'I PHYIR RO ZHES SMOS PA 'DI LTA STE DES NI LHA RNAMS KYI
SKU GSUNG

THUGS DANG BDAG GI LUS DANG NGAG DANG YID MNYAM PAR YANG YID CHES
PA'I RGYUR BSTAN TE, DE DAG BDAG MED PAR 'DRA ZHING BDAG DANG
BRAL BA'I CHOS NYID DBYER MED PAS SO, ,KHA CIG BZLAS BRJOD KYI
RNAL 'BYOR LA NI BSGOM PA MI DGOS TE, NGAG GTZO BA'I PHYIR RO

ZHES RTOG PA SRID PAS JI SRID SKYOB MA SKYES KYI BAR DU BSGOM PAR
BYA'O ZHES BYA BA SMOS TE, BSAM GTAN GYI NI LAM 'DI YIS, ,GSANG
SNGAGS TSIG RNAMS BSAMS NA NI, ,'BRAS BU RDZOGS PAR THOB 'GYUR
GYIS, ,'DON PA NYI TSE DE LTAR MIN, ,ZHES BYA BA'I LUGS

KYIS BSGOM PA DANG BCAS PAR KHO NAR BZLAS KYI GZHAN DU NA, BZLAS
BRJOD DANG NI DKA' THUB KUN, ,DUS NI RING POR BYAS GYUR KYANG,
,SEMS GZHAN G-YENG BAR BYAS BA NI, ,DE NYID MKHYEN PAS DON MED
GSUNGS, ,ZHES PA'I GNAS SKABS SU 'GYUR RO, ,DE LA DE'I

SGOM PA JI LTA BU ZHE NA, LHA THAMS CAD BZLAS BRJOD LA GNAS PAR
DMIGS PA DANG, RANG GI SNYING GAR SEMS DPA'I RDO RJE'I DBUS SU
ZLA BA LA LHAG PA'I LHA'I SNGAGS YID KYIS BRIS PA LA DMIGS PA NI
SKABS SU ZHAR LA DRAN PAR BYA BA'I SGOM PA'O, ,DE DAG LAS GZHAN
PA,

@220B RNAL 'BYOR MED PA'I GSANG SNGAGS 'DI, ,DE LTAR 'BRAS BU
STER MI 'GYUR, ,GSANG SNGAGS TSIG NI GSANG SNGAGS TE, ,DE PHYIR
RNAL 'BYOR MED MI BYA, ,ZHES BYA BA 'DIR 'DOD PA STE, GSANG
SNGAGS KYI TSIG GI DON LA DMIGS TE BZLAS ZHES PA'O, ,DE LA SNGAR
BSTAN PA'I

TSUL GYIS BADZRA NI THABS KHYAD PAR CAN LA SATVA NI SHES RAB PHUL
DU BYUNG BA'O ZHES BYA BA DANG DE NI DON LA 'JUG PA RTZOM PA NI
PHYAG 'TSAL BA STE, DE LTAR THABS DANG SHES RAB DBYE MED PA BSDUS
PA RNAMS THAR PA'I SGO BZHIS MTSAN PA NI H'Um GI YI GE'O, ,DE
LTAR BYUNG BA'I DAG GI

SPYOD YUL 'DI DAG NYID DPAL RDO RJE SEMS DPA'O ZHES DMIGS PA 'DI
NYID 'DI'O SGOM PA'O, ,MDOR BSDUS NA LHA'I DE KHO NA'AM PHRIN
LAS SAM MTSAN MA'AM MTSAN GYI RJES SU 'BRANG YANG RUNG BAS DE'I
RNAM PAR THAR PA LA DMIGS TE, RNAM PAR THAR PA KHYAD PAR CAN GYI
LHA DE NI SNGAGS

'DI'O ZHES RNAM PAR G-YENG BA DANG BRAL BAR BZLAS SO, ,DE NAS
'DIR SHIN TU YID NANG DU PHYOGS PAS NANG GI RNAL 'BYOR LA GNAS PA
KHO NA GTZO BOR BYA'I, GZHAN DU NA BYA BA'I RGYUD KYI RJES SU
'BRANG BA'I RNAL 'BYOR PA LTAR MI BZAD PA'I BRTUL ZHUGS 'DZIN PA
DANG YANG BRAL LA,

NANG GI RNAL 'BYOR YANG MED NA SHIN TU MA RUNGS PA'I GNAS SKABS
LA GNAS PAR 'GYUR RO, ,GZHAN YANG 'DIS NI SLOB MA'I PHYIR SNGON
DU BSNYEN PA BYED PA MA YIN GYI 'GA' ZHIG RANG GI DNGOS GRUB KYI
PHYIR RDO RJE PHRA MO'I TING NGE 'DZIN LA SOGS PA BSGOM NA YANG
DES SNGAR SPYAD PA RNAMS BYAS

LA; PHYI NAS 'DIR BSGOM PA LA 'JUG GO ZHES KYANG ZUR GYIS BSTAN
PAR RIG PAR BYA'O, ,TSIG GI DON RNAMS NI GO SLA BAS MA BKROL LO,
,YANG NA SNGON BZHIN DU RNAL 'BYOR CHEN PO BYAS LA ZHES BYA BA LA
SOGS PA LA PHYAG RGYA BZHI'I DKYIL 'KHOR BSGOM PAS NI DANG PO LUS
DANG

NGAG DANG YID RNAM PAR DAG PAR BYA BA NAS THA MA PHYAG RGYA GZUNG
BA'I BAR DU BYA STE, DAM TSIG GSUM GYI GLU BLANG BA BYAS LA, DE
NAS MNGON PAR BYANG CHUB PA'I RIM PA DKYIL 'KHOR RGYAL PO MCHOG
DANG LAS KYI RGYAL PO MCHOG MI BSAMS PAR RDO RJE'I BDAG NYID
BSGOM PA LA SOGS PA BYAS TE,

@221A *, ,RANG GI SNYING GAR PHYAG RGYA BZHI'I DKYIL 'KHOR GYI
SNGAGS DAG GIS SPRUL TE, SGO SRUNG BA'I SNGAGS JI SKAD SNGAR
BSTAN PA RNAMS KYIS PHYAG RGYA BZHI'I LHA RNAMS DGUG PA DANG
GZHUG PA LA SOGS PA BYAS LA, BDAG DANG DKYIL 'KHOR THA DAD PA MED
PA'I PHYIR, NAM MKHA'

DANG MNYAM PA NYID KYI RNAL 'BYOR GYIS ZHUGS LA DE RNAMS DANG
LHAN CIG TU RDO RJE'I BDAG NYID LA SOGS PA BSGOM PAR BYA STE,
RNAL 'BYOR RDZOGS PAR BYAS LA GSHEGS SU GSOL BA'I BAR DU BYA'O,
,GZHAN DAG 'DIR SNGAR BSTAN PA'I SNYING PO RNAMS KYIS ZHES BYA BA
LA SOGS

PAS RDO RJE RGYU'I SNGAGS DANG PHYAG RGYAS DKYIL 'KHOR CHEN PO
SPRUL TE PHYAG RGYA BZHI'I DKYIL 'KHOR LA NAM MKHA' DANG MNYAM
PAS SBYOR BA BSTIM ZHES ZER NA, DE LTA NA 'DI LA DGUG PA LA SOGS
PA MED PAR 'GYUR BAS SPANG NGO, ,PHYAG RGYA GCIG PA'I RNAL 'BYOR
LA NI RNAL 'BYOR

CHEN PO TZAM KHO NA BYA'I, DE KHO NA GSUM BSGOM PA LA SOGS PA MED
DE, 'ON KYANG DE'I RJES LA 'DAS PA DANG SLAR GSHEGS PA DANG
BSRUNG BA DE GNYI GA LA 'DOD DO, BUM PA LA SOGS PA SMOS PAS NI
'GRO BA SEMS YOD PA LTA SMOS KYANG CI DGOS ZHES BYA BA'I DON TO,
,MAR

GYIS SPAGS PA'I SREG BLUGS STONG GIS RDO RJE DRIL BU MNGON PAR
SBYANGS LA ZHES BYA BA NI ZHI BA'I SREG BYA BA GANG CI GSUNGS PA
THAMS CAD MAR GYIS SBAGS PA KHO NAR BYAS LA CHO GA SNGA MAS
BSKYED PA'I RDO RJE DRIL BU THAB KHUNG GI MKHAR BZHAG PA LA DMIGS
TE, DE DAG GI NYES PA SBYANGS

PA DANG GZI BYIN BSKYED PA'I PHYIR, SREG BLUGS STONG BYAS NA DE
NYID THOGS PAS SLOB MA LA DBAB PA'I BYA BA TSEGS MED PAR 'GRUB
CES DGONGS PA'O, ,DKYIL 'KHOR CHEN PO'AM PHYAG RGYA BZHI, ,YANG
NA PHYAG RGYA GCIG PA'ANG RUNG, ,BSGOM LA GZHOL BA DMIGS PA
BRTAN,,

GRANGS 'BUM LA SOGS BZLAS PA YIS, ,MTSAN MA THOB NA DBAB PA'AM,
,BTEG PA'I CHO GA 'GRUB PA STE, ,DE NAS DPAL LDAN SLOB DPON NO,
,RNYED DANG BKUR STI RING DU SPANGS, ,NANG GI SNYING RJE KHO NA
YIS, ,SLOB MA'I PHYIR NI DKYIL 'KHOR BRI, ,GZHAN DU SNGAR

@221B BSNYEN MED PA DANG, NUS PA CUNG ZAD MA THOB CING, ,RNYED
DANG BKUR STI'I PHYIR DU NI, ,DKYIL 'KHOR BRI BA'I BLA MA NI,
,MYUR DU MNAR MED 'DOD PA DANG, TSE 'DI LA YANG RAB SDUG BSNGAL,
,SLOB MA RNAMS KYANG BRLAG PA DANG, ,YUL 'KHOR GNYEN DANG RGYAL
PO'ANG

PHUNG; ,DE PHYIR SNGON DU BYA BA 'DI, ,DKYIL 'KHOR LAS LA NGES
PAR SBYAR, ,DE LTAR MTHA' YAS PA'I SEMS CAN GYI KHAMS RNAMS LA
PHAN PA DANG BDE BA BYED PA'I DKYIL 'KHOR CHEN PO SPRO ZHING BSDU
BA DANG DE'I BZLAS BRJOD LA SOGS PA'I BAR DU BSTAN NAS DA NI SHIN
TU SKAL BA DANG

LDAN PA'I SEMS CAN CHEN PO KHA CIG YONGS SU BSDU BA DANG, MCHOG
TU DON CHE BA LA DGOS PA'I DKYIL 'KHOR CHEN POR SLOB MA DBANG
BSKUR BA'I CHO GA STON PAR BZHED NAS, DE LTAR SNGON DU BSNYEN PA
BYAS LA DKYIL 'KHOR BRI'O, ,ZHES BYA BA LA SOGS PA JI SRID GZHUNG
YONGS SU

RDZOGS KYI BAR DU GSUNGS PA STE, 'DIR DKYIL 'KHOR GYI CHO GA
'DI'I SNGON DU BYA BA DE SNYED NI THUN MONG MA YIN PA'I CHO GA
YIN PAS 'DIR BDAG GIS CUNG ZAD BRJOD ZIN LA SLOB MA DBANG BSKUR
BA LA SOGS PA'I CHO GA NI RGYUD SPYI'I MTSAN NYID BYA BAR GYUR
PAS GZHUNG GZHAN RAB TU MANG BA

DANG; TSIG GI DON YANG GO SLA BAS BRJOD DU MED DE, GO RIMS BSDUS
PA TZAM ZHIG GIS DRAN PA LA BZUNG BDE BAR BYA'O, ,DE LA 'DIR DANG
PO KHO NAR RDUL TSON GYI DKYIL 'KHOR NI SA LA BRI BAR RIGS PAS SA
SBYANG ZHING YONGS SU GZUNG BA BYA ZHING, DE NAS NYES PA DANG
BRAL BA'I

SA LA LHA RNAMS BYIN GYIS BRLAB TU RUNG BAS DER LHA RNAMS STA GON
LA GNAS PAR BYA'O, ,DE NAS LHA RNAMS KYIS BYIN GYIS BRLABS PA'I
BUM PAS DBANG BSKUR DGOS PAS BUM PA STA GON LA GNAS PAR BYA'O,
,BUM PAS DBANG BSKUR BA'I GNAS NI SLOB MA YIN PAS, DE'I

'OG TU SLOB MA STA GON LA GNAS PAR BYA'O, ,SLOB MA SNOD DU RUNG
BAR BYAS PA DE DKYIL 'KHOR DU GZHUG CING MNGON PAR DBANG BSKUR
BAR BYA BA'I PHYIR DKYIL 'KHOR GYI THIG GI CHO GA BSTAN TO,
,DKYIL 'KHOR THIG 'DEBS PA'AM RDUL TSON 'GYED PA NA BGEGS 'BYUNG
BA SRID

@222A *, ,PAS BGEGS BSAL BAR BYA BA BSTAN TO, ,DE LTAR THIG BTAB
CING BGEGS DANG BRAL NAS RDUL TSON BRI BAR RIGS PAS DE BSTAN TO,
,DKYIL 'KHOR LHAG PAR BGEGS MED CING MTHU DANG LDAN PAR BYA BA'I
PHYIR NI KHOR YUG TU RGYAN DGOD PA DANG CHOS BSGRAGS

PA DANG BDUG PA DBUL BA LA SOGS PA BYA'O, ,DE NAS DKYIL 'KHOR GYI
LAS RNAMS BYA BA'I PHYIR SLOB DPON DKYIL 'KHOR DU 'JUG CING, DE'I
'OG TU BUM PA BCUG STE MCHOD PA DANG PHYAG RGYAL SOGS PA JI SRID
LUNG BSTAN PA'I BAR DU BYAS LA, DE NAS DKYIL 'KHOR CHEN

PO BYIN GYIS BRLAB PA'I CHOG RGYAS PAR BYAS PAS LHA RNAMS GZHUG
PAR BYA STE, MCHOD CING GSOL BA BTAB NAS GTOR MA BYIN TE 'JUG
PA'I SBYIN SREG BYAS LA DKYIL 'KHOR LA SLOB MA GZHUG PAR BSGRAGS
TE THAMS CAD SNOD DU GYUR PAR BLTA BA NAS JI SRID 'JUG PA'I

PHYAG RGYA DGROL BA'I BAR DU SLOB MA GZHUG PA'I CHO GA RGYA CHER
BYAS LA, DE NAS MDOR BSDUS PA'AM, BAR MA'AM, RGYAS PA'I CHO GA
GANG RIGS PAS MNGON PAR DBANG BSKUR BA RDZOGS PAR BYAS LA, GSANG
BA'I YE SHES SBYIN ZHING SNGAGS DANG RNAL 'BYOR BSLAB PA DANG

GSANG BAR BSGO BAR BYA BA DANG, MCHOD PA DANG SLAR GNANG BA'I CHO
GA BYA STE, BRTUL ZHUGS BYIN LA MNA' BSGAGS LA SLOB MA RNAMS SLAR
BTANG NGO, ,DE NAS SLOB DPON DANG SGRUB PA'I GROGS MCHOG GI BYA
BA BSTOD PA DANG PHYAG BYA BA NAS JI SRID BSRUNG BA'I SRAD BU

BCINGS PA DANG SNYING GAR BYUGS PA'I BSRUNG BA'I BAR DU BYA STE,
'DI TZAM KHO NAS 'DI'I GO RIMS CHE LONG BSDUS PA'O, ,DE DAG RE RE
YANG CHO GA'I YAN LAG DU MAS BRGYAN PA NI GO SLA BAS RNAM PAR
SPROS PA'I GO RIMS KYIS CI ZHIG BYA, DA NI 'DI TZAM ZHIG BSAM PAR
BYA STE,

DE LTA BU'I DKYIL 'KHOR GYI CHO GA DE DUS JI SRID CIG GI DBANG DU
BYAS RGYUD GZHAN KHA CIG LAS SA'I LHA ZHES BYA BA STA GON LA GNAS
PA'I CHO GA BSTAN PA CIS NA 'DIR MA SMOS, 'DIR BSTAN PA'I DBANG
BSKUR BA'I CHO GA GSUM GYI BYE BRAG JI TZAM ZHIG TU NGES, CHO GA
MA TSANG BA JI LTAR

@222B RDZOGS PAR BYA ZHES BYA BA RNAMS SO, ,DE LA DUS KYI DBANG
DU BYAS TE DE NI YAR NGO'I TSES BRGYAD NAS BRTZAMS TE BCU'I BAR
DANG, BCU GSUM NAS BRTZAMS TE BCO LNGA'I BAR TE, DES NA ZHAG GSUM
DU'O, ,DE LTAR YANG RNAL 'BYOR GYI RGYUD GZHAN LAS, DANG POS GZHI
YONGS

SU GZUNG, ,GNYIS PA STA GON GNAS PA STE, ,GSUM PA LA NI 'JUG
PA'O, ,ZHES GSUNGS PAS SO, ,GAL TE BRTAD PA'I BYA BA BYUNG NGAM
SA SBYANG BA MI DGOS NA ZHAG GNYIS SU BYA BA'I PHYIR BCU BZHI NAS
BRTZAMS TE JI SRID BCO LNGA'I BAR DU'AM ZHES SO, ,GAL TE SHIN TU

BRTAD PA'AM, ,BRIS SKU'I DKYIL 'KHOR DU'AM, YID KYI DKYIL 'KHOR
DU'AM, SLOB MA SHIN TU RNAM PAR DAG PA'I RGYUD CAN ZHIG NA ZHAG
GCIG TU BYA BA'I PHYIR ZLA BA NYA LA SNGA DRO NAS BRTZAM PAR BYA
BA YANG RUNG ZHES SMOS SO, ,KHA CIG NA RE GZHUNG LA LAS DE NAS
SNGA DRO ZHI BA

LA SLOB MA DKYIL 'KHOR DU 'JUG KHAR RGYAS PA'I SBYIN SREG BYA
ZHES BSTAN PAS, BRTAD PA MED CING NUS NA DUS ZHAG BZHI LA SOGS PA
NAS JI SRID LO'I BAR DU YANG DKYIL 'KHOR DU MCHOD PA DANG BZLAS PA
BYAS TE MJUG TU DBANG BSKUR RO ZHES ZER RO, ,GZHAN DAG NI JI SRID

ZHAG BDUN GYI NANG DU RDZOGS PAR BYA STE, GZHAN DU NA BAR CHAD DU
'GYUR BA SRID PA DANG, HA CANG DUS YUN RING POR BYAS NA THUG PA
MED PA'I DUS SU 'GYUR BA'I PHYIR ZHES ZER TE, PHYOGS PHYI MA 'DI
BSNGAGS SO, ,SA'I LHA STA GON LA GNAS PA NI RNAL 'BYOR GYI RGYUD
KYI RTZA BA'I

RGYUD 'DI NYID DANG GZHAN KHA CIG LAS KYANG MA SMOS PAS NGES PAR
BYA BA'I NGES PA MED CING, RGYUD 'GA' ZHIG LAS BSTAN PA'I CHO GA
THAMS CAD DU SBYAR BA'I NGES PA MED CING HA CANG THAL BAR 'GYUR
BAS SO, ,GANG DAG CHO GA RGYAS PA LA DGA' BAS DE LA ZHES 'DUN PA
YOD NA YANG

SLOB DPON GYI ZHAL SNGA NAS DE DGAG PA MDZAD PA DANG, GANG DU LAS
NI YONGS GYUR LA, ,LAS KYI CHO GA RNAMS MED PA, ,DE NI SPYIR
RGYUD LAS GRAGS PA'I, ,CHO GA MKHAS PAS SHES PAR BYA, ,ZHES BSHAD
PA'I DBANG DU BYAS TE, 'DIR YANG STA GON LA GNAS PA'I THOG MA KHO

@223A *, ,NAR DE BYA BAR NGES PA MED CES BRJOD DO, ,DE BZHIN DU
SNGON DU BSNYEN PA BYED PA'I DUS KYI DANG POR SLOB MA LA DRI BA
SNGON DU 'GRO BAS BSRUNG BA DANG, SA SBYONG BA NA SA'I LHA LA
MCHOD PA DANG BRKO BA'I PHYOGS DANG GANG YANG BZLAS BRJOD PA'I
BGRANG PHRENG GI BYA BA LA SOGS

PA 'DIR MA SMOS PA'I CHO GA GZHUNG GZHAN LAS SNANG BA THAMS CAD
DE BZHIN DU CI DGA' BAR BSTAN TE, MED DU MI RUNG BA'I CHO GA MIN
PA DANG, YOD KYANG NYES PA MED PA'I CHO GA YIN PA STE, GTZUG
PHUNG GZHAG PA'I BYA BA LTA BU'O, ,DE BZHIN DU DBANG BSKUR BA'I
CHO GA RNAM PA

GSUM GYI BYE BRAG NI MDOR BSDUS PA'I CHO GA LA NI DBANG BSKUR
BA'I GNAS DKYIL 'KHOR TZAM DU ZAD LA, GSANG BA'I DBANG BSKUR BA
DANG DBUGS DBYUNG BA MA SMOS TE, CHO GA NYUNG ZAD 'DI KHYAD PAR
GYI SDOM PA MI 'DZIN GYI, THUN MONG GI SDOM PA LA GNAS PA RNAMS
DBANG BSKUR

ZHES DGONGS PA'O, ,RIM PA BAR MA LA DBANG BSKUR BA'I GNAS KYI
DKYIL 'KHOR DANG BCAS PAR GSANG BA'I DBANG GIS DBANG BSKUR TE,
LUNG BSTAN PA'I BAR DU BYA BA'O, ,DE LA GSANG BA'I DBANG ZHES BYA
BA NI THUN MONG GI SDOM PA TZAM LAS MI 'DZIN PA'I GANG ZAG LA
GSANG

BA YIN PAS NA GSANG BA'I DBANG STE, DE LA DE BSTAN PA LA DGOS PA
MED PAS SO, ,GZHAN DAG 'DI SGRUB PA PO LA GSANG ZHES 'DOD PA NI
MI 'THAD DE, SGRUB PA PO NI NGES PAR LHA DANG DKYIL 'KHOR GYI DE
KHO NA SHES NAS SGRUB PA LA 'JUG PAR RIGS KYI GZHAN DU NA MOS

PA MI PHYED PAR MI 'GYUR BAS SO, ,BAR MA 'DI LA YANG DBUGS DBYUNG
BA MED DO, ,RIM PA RGYAS PAR 'GYUR BA LA NI GANG ZHIG TSE 'DI
NYID LA DNGOS GRUB MCHOG SGRUB PAR 'DOD CING DE'I SKAL BA CAN SO
SHING DOR BA DANG, ME TOG LHUNG BA DANG, YE SHES DBAB PAS KHONG
DU CHUD PA

LA DBANG BSKUR BA'I CHO GA THAMS CAD RGYAS PAR BYA ZHING, 'DI NI
DBUGS KYANG DBYUNG STE, GSANG SNGAGS KYI LAM 'DI NI BSGOM PAS
RNAM PAR DAG PA YIN GYI, THOS PA DANG SHES PAS MA YIN NO, ,DE NAS
DANG PO THUN MONG GI SDOM PA LA GNAS TE, RGYUD LA SOGS PA MNYAN

@223B PA'I SKAL BA CAN DU BYAS PA DANG, BSOD NAMS 'DOD PA TZAM
GYIS DBANG BSKUR BA LEN PA'O, ,GNYIS PA NI SLOB DPON GYI DAM TSIG
LA GNAS TE 'GRO BA RNAMS LA DBANG BSKUR BA DANG DKYIL 'KHOR DU
'JUG PAR 'DOD PA DANG, GSUM PA NI SGRUB PA PO'I DAM TSIG LA

GNAS TE, TSE 'DI NYID LA MNGON PAR MTHO BA LA MI NYAMS SHING CHES
KHYAD PAR DU 'GRO BAR 'DOD PA'O, ,RIM PA GSUM PO 'DIS NA SDOM PA
GSUM PO MI 'DZIN PA DE NI DBANG GANG YANG BSKUR BA'I SKAL PA MED
KYI DKYIL 'KHOR DU 'JUG PA TZAM ZHIG BYA ZHES BYA BA 'DI LEGS

PAR GNAS SO, ,RGYUD GZHAN LA LTOS PAS 'DIR MA BSTAN PA'I CHO GA
MA TSANG BA GANG ZHIG RDZOGS PAR BYA ZHE NA, LHAG MA DBUGS DBYUNG
BA'I CHO GA NI DPAL MCHOG DANG POR BLTA'O ZHES BYA BA STE, DPAL
MCHOG DANG PO NI MING GZHAN RTOG PA THAMS CAD KYI RGYAL PO

ZHES BYA BA STE DE LAS NI DBUGS DBYUNG BA 'DI SKAD CES GSUNGS SO,
,MCHOG GSANG DKYIL 'KHOR DAM PA NI, ,MTHONG BA DANG NI ZHUGS GYUR
PAS, ,SDIG PA KUN LAS NGES GROL BAR, ,KHYED RNAMS DE NYID LEGS
PAR GNAS, ,BDE CHEN THEG PA 'DI LA NI, ,SLAR KHYED 'CHI BA

YOD MIN PAS, ,MI TSUGS PA DANG MI SOD DE, ,CIS KYANG MI 'JIGS
DGA' BAR GYIS, ,SRID PA SHIN TU DAG PA'I PHYIR, ,SRID PA'I SDUG
BSNGAL LAS KHYED 'DAS, ,SRID PA SHIN TU GRUB PA'I PHYIR, ,STON
PA'I MCHOG TU GYUR PA YIN, ,DAM TSIG SDOM PA GRUB PA 'DI, ,

RTAG TU KHYOD KYIS BSRUNG BAR BYA, ,SANGS RGYAS KUN GYIS MTHUN
PAR GSUNGS, ,DAM PA RTAG PA'I BKA' YIN NO, ,GANG ZHIG BSKYED PA
TZAM GYIS NI, ,SANGS RGYAS NYID DU DOGS MED PA'I, ,BYANG CHUB
SEMS NI GTANG MI BYA, ,PHYAG RGYA RDO RJE GANG YIN PA'O, ,DAM
PA'I CHOS

NI MI SPANG ZHING, ,NAM YANG DOR BAR MI BYA'O, ,MI SHES PA'AM
RMONGS PA YIS, ,TSUL CHEN BSTAN PAR MI BYA'O, ,BDAG NYID YONGS SU
SPANGS NAS SU, ,DKA' THUB KYIS NI MA GDUNGS SHIG ,CI BDE BAR NI
BDE BAR GZUNG, ,'DI NI MA BYON RDZOGS SANGS RGYAS, ,

@224A *, ,RDO RJE DRIL BU'I PHYAG RGYA RNAMS, ,NAM YANG YONGS SU
MI DOR ZHING, ,SLOB DPON SMAD PAR MI BYA STE, ,'DI NI SANGS RGYAS
KUN DANG 'DRA, ,SLOB MA SLOB DPON SANGS RGYAS NI, ,KUN DANG
MTSUNGS LA GANG SMOD PA, ,RTAG TU SDUG BSNGAL THOB 'GYUR TE,,

RIMS DANG DUG DANG DBYIG DUG NAD, ,MKHA' 'GRO RNAMS KYIS GTZES PA
DANG, ,GDON DANG LOG 'DREN GTUM PO YIS, ,BSAD NAS SEMS CAN DMYAL
BAR LTUNG, ,DE BAS NAN TAN THAMS CAD KYIS, ,RDO RJE SLOB DPON BLO
GROS CHE, ,DGE BA RAB TU MI SPYOMS

PA; ,NAM YANG SMAD PAR MI BYA'O, ,BLA MA LA NI GUS BCAS YON,
,RJES MTHUN KHYOD KYIS DBUL BAR BYA, ,DES NI RIMS SOGS GNOD PA
RNAMS, ,PHYIR ZHING 'BYUNG BAR MI 'GYUR RO, ,RTAG TU RANG GI DAM
TSIG BSRUNGS, ,RTAG TU DE BZHIN GSHEGS PA MCHOD, ,

RTAG TU BLA MA LA YANG DBUL, ,'DI NI SANGS RGYAS KUN DANG 'DRA,
,DE PHUL SANGS RGYAS THAMS CAD LA, ,RTAG TU PHUL BA NYID DU
'GYUR, ,DE PHUL BSOD NAMS TSOGS YIN TE, ,TSOGS LAS DNGOS GRUB
MCHOG TU 'GYUR, ,GANG PHYIR 'DI NI LEGS GNAS PAR, ,DENG KHYED

SKYE BA 'BRAS BUR BCAS, ,DAM TSIG LHA RNAMS KUN MNYAM PAR, ,DENG
KHYOD GYUR PAR THE TSOM MED, ,SANGS RGYAS RDO RJE 'DZIN BCAS PA,
,KUN GYIS DENG KHYOD DBANG BSKUR BA, ,KHAMS GSUM GYI NI RGYAL PO
CHE, ,RGYAL BA'I BDAG POR BSTAN PA YIN, ,DENG NI BDUD

LAS RNAM RGYAL TE, GRONG KHYER MCHOG TU RAB TU ZHUGS, ,KHYED
RNAMS KYIS NI SANGS RGYAS MCHOD, ,DE NYID THOB PAR THE TSOM MED,
,DE LTAR YID NI RAB DANG RDO RJE NYID DU GYIS, ,RANG GI DAM TSIG
MI ZAD BDE BSKYED BSTEN PAR BYOS, ,DE RING 'GRO BA LA BDE RDO RJE
SEMS

DPA' DANG, ,RAB TU MNYAM ZHING RTAG PA NYID DU RTOGS PAR 'GYUR,
,ZHES SO, ,DE LTAR NA NI JI LTAR NUS PAS DAM TSIG THAMS CAD PHAN
TSUN LDAN PAR BSRUNG BAR BYA BA YIN YANG, KHYAD PAR DU DBUGS
DBYUNG BA DANG LHAN CIG BSTAN PA'I DAM TSIG 'DI DAG NI SGRUB PA
PO'I DBANG

@224B DU BYAS PA'O, ,GZHAN DAG NI DBUGS DBYUNG BA SLOB DPON DU
DBANG BSKUR BA LA YANG SBYIN ZHING, SMOS PA DANG MA SMOS PA'I
RTZA BA'I LTUNG BA DAG LAS MA SMOS PA NI SGRUB PA PO'I DAM TSIG
STE SMOS PA RNAMS NI SLOB DPON GYI SA'O ZHES ZER RO, ,SGRUB PA PO
NI DE DAG MI BSRUNG BA MA YIN

MOD KYI; SLOB DPON GYIS KYANG GNYI GA LA DGAG PA MI SBYAR RO, ,DE
CI'I PHYIR ZHE NA, BRTAN PAR 'GYUR BA'I PHYIR RO, ,SGRUB PA PO
TSAD MED PA'I DNGOS GRUB MTHONG BA'I TSE LA THOB PAR 'DOD PA'I
LHA LA SOGS KYANG DE BSRUNG ZHES BYA'O, ,YANG 'DIR GZHAN DAG NI
CHO GA 'DI'I

MTHAR; DE NAS BSANGS TE SLOB MA YIN, ,SNYING GAR NYE BAR GTUGS
NAS NI, ,KUN BYED RIGS KYI RIG PA BZLAS, ,SRUNG SKUD LAG PA G-YAS
PAR GDAGS, ,DE NAS BLA MA BDAG NYID KYIS, ,DE YI SPYI POR GDUGS
KYANG GZUNG, ,THAL MO SBYAR BAR BYAS NAS NI, ,DKYIL 'KHOR

LEGS PAR BSKOR DU GZHUG ,GDUGS DANG BCAS PA'I SGO PHYOGS SU,
,SPYI BO 'DUD DE PHYAG 'TSAL GZHUG ,SLOB MA 'DI NI PHUL BA LAGS,
,GSANG SNGAGS RGYUD NI 'DZIN PAR 'GYUR, ,BLA MAS DE SKAD SMRAS
NAS SU, ,GDUGS BZHAG NAS NI BLA MA DE, ,LAG PAS LEGS PAR

BSLANG BAR BYA, ,DA NI DKYIL 'KHOR SLOB DPON 'GYUR, ,GSANG SNGAGS
RGYUD KYANG 'DZIN PAR 'GYUR, ,SANGS RGYAS BYANG CHUB SEMS DPA'
DANG, ,LHA RNAMS KUN GYIS BKUR BAR 'GYUR, ,SEMS CAN RNAMS LA
BRTZE BA'I PHYIR, ,KHYOD KYIS DKYIL 'KHOR CHO GA BZHIN,,

NAN TAN BSKYED DE BRI BAR BYA, ,SGRUB PA PO YANG RGYUD LA SBYOR,
,ZHES BYA BA'I RGYUD THAMS CAD KYI DKYIL 'KHOR GYI CHO GA GSANG
BA SPYI'I RGYUD CES BYA BA LAS GSUNGS PAS KYANG 'DIR CHO GA MA
RDZOGS PA RDZOGS PAR BYA'O ZHES ZER RO, ,GANG ZHIG DKYIL 'KHOR
CHEN POR BYANG CHUB TU SEMS

BSKYED NAS, DE SLAR GTONG ZHING NYAN THOS DANG RANG SANGS RGYAS
SU 'DUN PAS MYUR DU 'DOD CHAGS DANG BRAL BAR BYED NA, BYANG CHUB
KYI SEMS BTANG BA DANG BLA MA BSLUS PA'I PHYIR SDIG PA MTHA' MED
PAS NA, 'DOD CHAGS BRAL BA LTA BU'I SDIG ,CES BYA BA LA SOGS PA
SMOS TE,

@225A *, ,THABS LA MKHAS PA'I MDO LAS BYANG CHUB KYI SEMS BTANG
NA RTZA BA'I LTUNG BAR BSTAN PA DANG, GZHAN LAS KYANG, MI GANG
BYANG CHUB SEMS BTANG YANG, ,DE DAG THAR PAR MDZAD PA NI, ,LAS
TSUL BSAM GYIS MI KHYAB PHYIR, ,THAMS CAD MKHYEN PA KHO NAS

MKHYEN; ,ZHES BSHAD DO, ,DE'I PHYIR GSANG SNGAGS KYI LAM 'DIR
BYANG CHUB KYI SEMS MI GTANG BAR BYA BA BSGRUB PAR BYA BA'I GTZO
BO STE SNGAR RGYAS PAR BRJOD PA BZHIN NO, ,YANG DAG PAR TSIM PAR
BYA BA NI SGRUB PA PO MA YIN GYI SLOB MA GANG DAG ZAS LA SRED PAS
DER 'DUS PA LA SOGS

PA'O; ,H'Um BZHI PA NI AOm SUMBHA NI SUMBHA H'Um ZHES PA LA SOGS
PA'I SNGAGS SO, ,GZUGS BRNYAN NI DBANG PO LA SOGS PA'I'O, ,SBYIN
SREG MANG ZHING SMOS PA NI DE'I CHO GA SLOB DPON GYI ZHAL SNGA
NAS DANG GZHAN GYIS KYANG GZHAN DU ZHIB TU DPYAD PAS CHOG GO,
,SNYING GAR BYUG PA NI

BSRUNG BA'I DON TO, ,GZHAN DAG NI SLOB MA DANG BCUG PAR BYA BA'I
PHYIR RO ZHES ZER RO, ,DE LTAR DON MTHA' DAG YONGS SU RDZOGS PAR
BYAS NAS, DA NI RDO RJE SEMS ZHES BYA BA LA SOGS PAS DGE BA BSNGO
BA MDZAD PA STE, DNGOS GRUB THAMS CAD NI 'JIG RTEN DANG DE LAS
'DAS

PA'O; ,RIGS PA'I MCHOG NI THAMS CAD MKHYEN PA'I YE SHES TE DE
NYID NI, SEMS CAN KUN GYI GNYEN GCIG PO, ,CI'I PHYIR ZHE NA,
GZHAN LA DE TZAM DU PHAN PA DANG BDE BA BYA BAR SEMS PA MED PAS
MA DANG PHA LAS KYANG LHAG PA'O, ,DER KUN DGA' SNYING PO BDAG
GYUR CIG

CES SBYAR RO, ,DE BZHIN DU SEMS CAN MA LUS PA YANG KHYAB BDAG RDO
RJE 'CHANG CHEN DU GYUR CIG CES BYA BA'I DON TO, ,DKYIL 'CHO GA
RGYA CHEN 'DI, ,GO RIMS LOG PAR SMRA BA DAG ,BSAL PHYIR GO RIMS
JI BZHIN BRJOD, ,DE BZHIN TSIG DON NYUNG ZAD BRIS, ,'DI

LAS SKYES PA'I DGE BA YIS, ,'GRO BA SANGS RGYAS GNAS 'GRO SHOG
,'PHAGS PA DE KHO NA NYID BSDUS PA'I DKYIL 'KHOR GYI CHO GA RDO
RJE 'BYUNG BA ZHES BYA BA'I BSDUS PA'I DON A'A TZ'ARYA MU N'I NA
DRA BHA DRAS MDZAD PA RDZOGS SO,, ,,A'A TZ'ARYA MU N'I NA DRA BHA
DRA DANG, BOD KYI

@225B LO TZ'A BA DGE SLONG CHOS KYI SHES RAB KYIS BSGYUR CING ZHUS
TE GTAN LA PHAB PA'O,,