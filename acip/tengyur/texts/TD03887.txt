@133B #, ,RGYA GAR SKAD DU, MA DHYA MA K'A LO KA N'A MA, BOD
SKAD DU, DBU MA

SNANG BA ZHES BYA BA, 'JAM DPAL GZHON NUR GYUR PA LA PHYAG 'TSAL
LO, ,'DI NA MI MKHAS GANG DAG LTA BA NYAMS PAS DNGOS LA ZHEN PA'I
GDON CHEN GYIS, ,ZIN PA'I DBANG GIS BLO GROS NYAMS PAS CHE BA'I
CHE BA KLU SGRUB LA SOGS LA, ,SMOD PAR BYED KYANG BDAG NYID PHUNG
BA 'BA' ZHIG

BYED DU ZAD PA DE DAG GI ,'BYUNG PO'I GDON RNAMS ZHI BAR BYA
PHYIR SNYING RJES GSO BA'I THABS NI BRTZAM PAR BYA, ,KUN NAS NYON
MONGS PA'I DRA BA MTHA' DAG 'BYUNG BA'I RTZA BA NI DNGOS POR
MNGON PAR ZHEN PA YIN PAS DE YONGS SU SPANGS TE, LEGS PA'I GO
'PHANG 'DOD PA RNAMS LA CHOS

THAMS CAD NGO BO NYID MED PAR BSTAN PA'I PHYIR 'DI RTZOM MO, ,'DI
NA KHA CIG DON DAM PA ZAB MO'I TSUL GYI RGYA MTSO'I GTING MI
DPOGS NAS SMRA BA, LUNG NGAM RIGS PA'I SGO NAS CHOS THAMS CAD NGO
BO NYID MED PAR BSGRUB PAR 'GYUR GRANG NA, RE ZHIG BKA' LUNG GI
SGO NAS NI NUS PA MA YIN TE, DE

@134A *, ,SU YANG KHAS MI LEN PA'I PHYIR RO, ,TSIG NI 'DOD PA
TZAM GYI RJES SU BYED PA YIN TE, DE LTA BU'I DNGOS PO DANG 'BREL
PA MED PAS TSAD MA DANG MI LDAN PA'I YANG PHYIR RO, ,'BREL PA YOD
DU CHUG NA YANG TSU ROL MTHONG BA RNAMS KYIS GTAN LA DBAB PAR MI
NUS PA'I PHYIR RO, ,

RTOGS PAR BYED PA GANG DAG DE'I GSUNG RAB KYI LUGS KHAS LEN PA DE
DAG LA YANG GANG GIS NA THE TSOM MED PAR DNGOS PO MA LUS PA'I NGO
BO NYID MED PAR RTOGS PAR 'GYUR BA DE LTA BU'I TSIG NI CUNG ZAD
KYANG NYE BAR BSTAN PAR MI NUS SO, ,MDO KHA CIG LAS CHOS THAMS
CAD NI NGO BO NYID MED PA MA SKYES

PA GZOD MA NAS ZHI BA, RANG BZHIN GYIS YONGS SU MYA NGAN LAS 'DAS
PA'O ZHES BYA BA LA SOGS PA 'BYUNG BA GANG YIN PA DE YANG DRANG
BA'I DON NYID DU RTOGS PAR BYA STE, BCOM LDAN 'DAS KYI BSTAN PA
NI DGONGS PA SNA TSOGS KYI SGO NAS 'JUG PA'I PHYIR RO, ,DE LA NGO
BO NYID GSUM PO KUN

BRTAGS PA DANG, GZHAN GYI DBANG DANG, YONGS SU GRUB PA RNAMS NI
GO RIMS BZHIN DU MTSAN NYID DANG, SKYE BA DANG, DON DAM PA NGO BO
NYID MED PA LAS DGONGS NAS CHOS THAMS CAD NGO BO NYID MED PA NYID
DU GSUNGS TE, DE BAS NA NGO BO NYID MED PA'I PHYIR MA SKYES PA'O,
,DE'I PHYIR GZOD MA

NAS ZHI BA'O, ,DE'I PHYIR RANG BZHIN GYIS YONGS SU MYA NGAN LAS
'DAS PA STE, DE BZHIN DU BCOM LDAN 'DAS NYID KYIS 'PHAGS PA
DGONGS PA NGES PAR 'GREL PA LA SOGS PA LAS MDO'I DON GYI DGONGS
PA SBYAR BA BSTAN PA YIN NO, ,GZHAN YANG GNYIS SU SNANG BA'I RNAM
PAR SHES PA KHO NAR

CHOS THAMS CAD SKYE BA LA SOGS PA BYE BRAG 'BYED KYI, RANG RIG PA
TZAM GYIS NI MA YIN NO, ,GNYIS SU SNANG BA YANG BRDZUN PA'I PHYIR
DES RNAM PAR GZHAG PA'I NGO BO THAMS CAD KYANG BRDZUN PA NYID YIN
NO, ,DE BAS NA KUN BRTAGS PA'I MTSAN NYID NGO BO NYID MED PA NYID
KYIS CHOS THAMS CAD

SKYE BA MED PA LA SOGS PAR GSUNGS KYI, DON DAM PAR NI MA YIN TE,
DE'I PHYIR RE ZHIG LUNG GI SGO NAS NI NUS PA MA YIN NO, ,RIGS
PA'I SGO NAS KYANG MA YIN TE, 'DI LTAR RE ZHIG MNGON SUM GYIS NI
DNGOS PO MA LUS PA DBEN PAR RTOGS PAR MI 'GYUR TE, DE'I YUL NI
DNGOS PO YIN PA'I PHYIR

@134B RO; ,DNGOS PO MED PA NI NGO BO NYID MED PA NYID KYIS JI
LTAR YANG RANG GI NGO BO NYE BAR STON PAS RNAM PAR SHES PA SKYED
PAR BYED PA NYID DU RIGS PA MA YIN PA'I PHYIR RO, ,JI STE SKYED
PAR BYED PA NYID YIN NA NI DNGOS PO NYID DU THAL BAR 'GYUR TE,
DNGOS PO'I MTSAN NYID NI DON BYED NUS PA YIN

PA'I PHYIR RO, ,MNGON SUM GANG YIN PA DE YANG NGO BO NYID DANG
BCAS PA YIN NA NI DE'I TSE CHOS THAMS CAD NGO BO NYID MED PA NYID
DU DAM BCAS PA NYAMS PAR 'GYUR RO, ,'ON TE DE NGO BO NYID MED PA
YIN NA NI, JI LTAR DES DNGOS PO MA LUS PA DBEN PAR RTOGS PAR
'GYUR,

GZHAN YANG DON GZHAN GYIS DBEN PA'I PHYOGS LA SOGS PA 'GA' ZHIG
'DZIN NA NI DE LAS GZHAN PAS STONG PA NYID MNGON SUM GYIS RTOGS
PAR BYA BA YIN PAR 'GYUR NA, CHOS THAMS CAD NGO BO NYID MED PA
NYID DU SMRA BA RNAMS LA NI GANG 'GA' ZHIG MNGON SUM DU DMIGS PAS
CHOS

THAMS CAD DBEN PAR RTOGS PAR 'GYUR BA CHOS THAMS CAD KYI NGO BO
NYID KYIS DBEN PA'I DNGOS PO NI CUNG ZAD KYANG MED DE, DE YANG
CHOS THAMS CAD KYI NANG DU 'DUS PA'I PHYIR RO, ,'ON TE NANG DU MA
'DUS NA NI RANG GIS DAM BCAS PA NYAMS PAR 'GYUR RO, ,'DI NI THAMS
CAD MKHYEN PA LA SOGS

PA RNAL 'BYOR PA'I MNGON SUM GYIS YANG DAG PAR RTOGS PAR BYA BA
YIN NO ZHES BYA BA YANG MKHAS PA RNAMS YONGS SU TSIM PAR MI 'GYUR
TE, DE LA RIGS PA MED PA'I PHYIR RO, ,GAL TE RNAL 'BYOR PA'I SHES
PA DE YANG MED PA ZHIG YIN NA NI, DE'I TSE DE JI LTAR TSAD MAR
'GYUR, 'ON TE

YOD NA NI DE'I TSE DAM BCAS PA NYAMS PAR 'GYUR RO, ,RJES SU DPAG
PA'I SGO NAS KYANG DNGOS PO MA LUS PA STONG PA NYID DU BSGRUB PAR
NUS PA MA YIN TE, KHYED LA GZHI CHOS CAN 'GA' YANG MED PA'I PHYIR
DANG GTAN TSIGS DANG DPE LA SOGS PA YANG MA SKYES PA'I PHYIR GTAN
TSIGS THAMS CAD

GZHI DANG RANG GI NGO BO MA GRUB PA KHO NA YIN NA JI LTAR DES DE
BSGRUB PAR 'GYUR, JI STE GZHAN LA GRUB PA'I PHYIR PHA ROL POS
KHAS BLANGS PA'I GTAN TSIGS LA SOGS PAS RANG GI PHYOGS RAB TU
SGRUB PAR BYED PA YIN NO ZHE NA, DE YANG RIGS PA MA YIN TE, LUGS
NI SGRUB PA DANG SUN 'BYIN PA GNYI GA

@135A *, ,LA GRUB PA KHO NA YIN NO ZHES BYA BA YIN PA'I PHYIR RO,
,'DI LTAR GAL TE PHA ROL POS KHAS BLANGS PA'I GTAN TSIGS LA SOGS
PA DNGOS SU YOD PA KHO NA MA YIN GYI, GZHAN DAG RNAM PAR RMONGS
PAS DE YOD PA NYID DU NYE BAR BRTAGS PA 'BA' ZHIG TU ZAD NA NI JI

LTAR DES NA KHYED KYI PHYOGS YANG DAG PAR 'GRUB PAR 'GYUR, 'ON TE
DE DNGOS PO'I TSUL GYIS YOD PA KHO NA YIN NA NI 'O NA NI DE'I TSE
GZHAN 'BA' ZHIG LA GRUB PA MA YIN TE, KHYED LA YANG GRUB PA'I
PHYIR RO, ,DNGOS PO RNAMS GRUB PA DANG MA GRUB PA NI SKYES BU'I
'DOD PAS LHAG PAR

'BRANG BA NI MA YIN NO, ,PHA ROL POS KHAS BLANGS PA'I SGRUB PA LA
SOGS PA YOD PA NYID DU KHAS LEN NA DNGOS PO RNAMS NGO BO NYID
DANG BCAS PA NYID DU'ANG CI'I PHYIR KHAS MI BLANG, GANG DU YANG
CHOS THAMS CAD DBEN PA DANG RTAGS GANG DANG YANG LHAN CIG 'BREL
PAR MA GRUB STE, DE NI SHIN

TU LKOG TU GYUR PA'I PHYIR RO, ,JI STE GRUB NA NI THAMS CAD KYIS
DE KHO NA MTHONG BA NYID DU THAL BAR YANG 'GYUR LA, DANG PO NYID
NAS GRUB ZIN PA'I PHYIR RTAGS KYI RJES SU 'BRANG BA DON MED PA
YANG YIN NO, ,GZHAN YANG RE ZHIG RANG BZHIN DANG 'BRAS BU'I GTAN
TSIGS DAG NI CHOS THAMS CAD NGO BO

NYID MED PAR SGRUB NUS PA MA YIN TE, DE DAG NI DNGOS PO SGRUB
PA'I PHYIR RO, ,KHYED KYI LUGS KYIS DE GNYIS SRID PA YANG MA YIN
TE, 'DI LTAR CHOS THAMS CAD MA SKYES BA NYID KYIS CI YANG GANG
DANG YANG LHAN CIG RGYU DANG 'BRAS BU'I DNGOS POR KHAS MI LEN
PA'I PHYIR 'BRAS BU'I GTAN TSIGS

MI SRID DO, ,CHOS THAMS CAD NGO BO NYID MED PA NYID KYIS GANG GI
YANG RANG GI NGO BO CI YANG MED PAS RANG BZHIN GYI GTAN TSIGS LTA
GA LA YOD, MI DMIGS PA YANG DE SGRUB PAR NUS PA MA YIN TE, 'DI
LTAR RE ZHIG RANG BZHIN MI DMIGS PA MED PA'I THA SNYAD GRUB PA
GANG YIN PA DE NI MNGON SUM GYIS

GZHAN GYIS DBEN PA'I DNGOS PO RTOGS NA DAM PA MA YIN PA'I BSTAN
BCOS MNYAN PAS YID RNAM PAR RMONGS PA KHA CIG DE LA GZHAN GYIS
DBEN PAR THA SNYAD 'JUG PAR MI BYED PA RNAMS LA DE'I THA SNYAD
RAB TU SGRUB PA'I PHYIR RAB TU SBYOR BA YIN NA KHYED LA NI GANG
DU DE'I THA SNYAD RAB TU BSGRUB PAR BYA BA CHOS THAMS

@135B CAD KYIS RAB TU DBEN PA'I DNGOS PO MNGON SUM GYIS RTOGS PA
DE LTA BU CUNG ZAD KYANG MED DE, RANG GI PHYOGS NYAMS PAR THAL
BAR 'GYUR BA'I PHYIR RO ZHES BSHAD ZIN PA NYID DO, ,DE DANG 'GAL
BA DMIGS PA LA SOGS PA YANG MI SRID PA KHO NA STE, DE NI SHIN TU
LKOG TU GYUR PA'I PHYIR CHOS THAMS

CAD DBEN PA DANG 'GA' YANG LHAN CIG 'GAL BA LA SOGS PA MA GRUB
PA'I PHYIR RO, ,'ON TE GRUB NA NI DE DANG 'GAL BA LA SOGS PA KHO
NA DNGOS PO NYID DU GRUB PA'I PHYIR MI 'DOD PAR 'GYUR BA MA YIN
NO, ,'DI LTAR DNGOS PO RNAMS KYI 'GAL BA NI RNAM PA GNYIS SU RNAM
PAR GZHAG STE, LHAN

CIG MI GNAS PA'I MTSAN NYID DANG, PHAN TSUN SPANGS TE GNAS PA'I
MTSAN NYID DO, ,DE LA RGYU MA TSANG BA MED PA GANG ZHIG GANG YOD
PAS NGES PAR MED PA DE GNYIS NI 'GAL BA DANG POR RNAM PAR GZHAG
STE, DPER NA GRANG BA DANG TSA BA'I REG PA LTA BU'O, ,GANG LA
GANG ZHIG YONGS SU GCOD PA

GANG RNAM PAR GCAD PA MED NA MED PA DE GNYIS NI DE LA 'GAL BA
GNYIS PAR RNAM PAR GZHAG STE, DPER NA CHOS CAN GCIG LA CIG CAR
DNGOS PO YOD PA DANG MED PA DAG LTA BU'O, ,'GAL BA DE LTA BU RNAM
PA GNYIS KA YANG CHOS THAMS CAD NGO BO NYID MED PA NYID DU SMRA
BA LA MI SRID PA KHO NA STE,

NAM MKHA'I AUTPALA LA SOGS PA LA RGYU MA TSANG BA NYID KYANG MED
LA GZHAN RNAM PAR GCAD PAS YONGS SU GCOD PA YANG MED DE, DE NI
DNGOS PO'I MTHA' YIN PA'I PHYIR RO, ,YOD PAR RNAM PAR GCAD PAS
'DI YONGS SU GCOD PAR RNAM PAR 'JOG MOD KYI, DE YANG LA LAR YOD
PA 'GA' ZHIG RNAM

PAR GCAD PA GRUB NA, GRUB PAR 'GYUR BA ZHIG NA, KHYED NI GANG DU
YANG GANG ZHIG RNAM PAR GCAD PAR 'GYUR BA GANG YANG YOD PA MI
'DOD DO, ,CHOS THAMS CAD NGO BO NYID MED PA NYID NYE BA YIN NA
KHYED LA RGYU MA TSANG BA MED PA 'GA' YANG YOD PAR MA GRUB PO,
,JI STE GRUB NA NI RGYU MA TSANG BA MED PA GANG

YIN PA DE NYID DNGOS PO GRUB PAR GYUR PA YIN NO, ,GAL TE CHOS
THAMS CAD NGO BO NYID MED PA NYID RNAM PAR GCAD PAS NGO BO NYID
'GA' ZHIG YONGS SU GCOD PAR GYUR NA NI DE'I TSE DE NYID KHO BO
CAG GI DNGOS PO BSGRUBS PAR YANG 'GYUR BAS DE LTA NA RE ZHIG DE
DANG 'GAL BA DMIGS PA MI SRID DO, ,DE MI SRID

@136A *, ,NA 'GAL BAS KHYAB PA DMIGS PA LA SOGS PA YANG MI SRID
PA KHO NA STE, DE THAMS CAD 'GAL BAS RAB TU PHYE BA'I PHYIR 'GAL
BA MA GRUB NA DE DAG KYANG MI SRID PA'I PHYIR RO, ,KHYAB PAR BYED
PA MI DMIGS PA YANG KHYAB PAR BYA BA DANG, KHYAB PAR BYED PA'I
DNGOS PO

YANG DAG PAR GRUB NA KHYAB PAR BYA BA DGAG PA'I PHYIR RAB TU
SBYOR BA YIN NA, CHOS THAMS CAD NGO BO NYID DANG BCAS PA MA YIN
PA NYID LA NI GANG GIS KYANG KHYAB PAR MA GRUB PO, ,JI STE GRUB
NA NI KHYAB PA GANG YIN PA DE NYID DNGOS POR GRUB PAR 'GYUR RO,
,RGYU MI DMIGS PA YANG RGYU DANG 'BRAS

BU'I DNGOS POR GRUB NA 'BRAS BU'I RANG GI NGO BO NYID DGAG PA'I
PHYIR RAB TU SBYOR BA YIN NA, CHOS THAMS CAD NGO BO NYID MED PA
NYID LA NI RGYU DANG 'BRAS BU'I DNGOS POR GRUB PA MED DO, ,GRUB
NA NI RGYU DANG 'BRAS BUR GYUR PA DE NYID DNGOS POR GRUB PAR
'GYUR RO, ,CHOS THAMS CAD LA YANG GANG

ZHIG BKAG PAS 'DI DAG NGO BO NYID MED PA NYID DU 'GRUB PAR 'GYUR
BA'I BYED RGYU GCIG PU NI 'GA' YANG MED DO, ,KHA CIG GIS DBANG
PHYUG LA SOGS PA BYED RGYU GCIG PU KHAS BLANGS PA GANG YIN PA DE
BKAG KYANG 'DI DAG NGO BO NYID MED PA NYID DU NI 'GRUB PAR MI
'GYUR TE, THAMS CAD RANG GI

RGYU KHO NA LAS SKYE BA'I PHYIR RO, ,'DI DAG NI SO SO RANG RANG
GI RGYU DGAG PAR BYA BAR YANG MI NUS TE, DE NI GRAGS PA'I PHYIR
RO, ,GZHAN YANG BDAG MED PA CHOS THAMS CAD KYI YUL CAN DU SGRUB
NA DE'I TSE DPE MA GRUB PA YIN NO, ,GZUGS BRNYAN LA SOGS PA DPE
GANG DAG YIN PA DE DAG KYANG KHA CIG

NI PHYI'I DNGOS PO'I NGO BO KHO NAR 'DOD LA, GZHAN DAG NI SHES
PA'I NGO BO NYID DU 'DOD PAS DE DAG DNGOS PO NYID DU 'DOD PA KHO
NA YIN NO, ,'ON TE NYI TSE BA'I BDAG MED PA BSGRUB PAR 'DOD LA,
DE LA YANG GAL TE MU STEGS PAS KUN BRTAGS PA'I GTZO BO LA SOGS PA
'GOG PAR BYED NA NI DE'I TSE

GRUB PA SGRUB PAR BYED PA NYID DO, ,'ON TE 'JIG RTEN NA GRAGS PA
GZUGS LA SOGS PA YIN NA NI DE'I TSE DPE YANG MED LA, DAM BCAS PA
YANG MNGON SUM DANG 'GAL LO, ,GZHAN YANG GAL TE RJES SU DPAG PA'I
'BREL PA RAB TU GRUB PAR BYA BA'I PHYIR MNGON SUM TSAD MAR KHAS
LEN NA

@136B NI DE'I TSE DNGOS POR GRUB PA NYID DE, 'DI LTAR MNGON SUM
GYI MTSAN NYID NI RTOG PA DANG BRAL ZHING MA NOR BA ZHES BYA BA
YIN NO, ,MA NOR BA'I SHES PAS GTAN LA PHAB PA'I DNGOS PO'I NGO BO
NYID DAG KYANG JI LTAR RJES SU DPAG PAS GSAL BAR BYA BAR NUS, DE
SEL NA NI MNGON SUM LA GNOD PA

BYAS PAR 'GYUR RO, ,DE LA GNOD NA NI RJES SU DPAG PA YANG LEGS
PAR MI GNAS PAR 'GYUR RO, ,MNGON SUM DE NYID LAS 'BREL PA THOB
PA'I RJES SU DPAG PAS YANG DE NYID LA GNOD PA BYED PAR YANG JI
LTAR 'GYUR, 'ON TE MNGON SUM DU GRUB PA'I DON LA GNOD PAR MI BYED
NA NI DE'I

TSE DNGOS POR SMRA BA RNAMS LEGS PAR GNAS PA KHO NA YIN TE, THOB
PAR BYA BA THOB PA'I PHYIR RO, ,GZHAN YANG GAL TE CHOS THAMS CAD
NGO BO NYID MED PA NYID DU 'GRUB PAR BYA BA'I PHYIR GTAN TSIGS
YOD PA'I CHOS SHIG STON NA NI DE'I TSE DE LAS BZLOG PA BSGRUB
PA'I PHYIR GTAN TSIGS 'GAL BA

YIN NO, ,'ON TE MED PA'I CHOS SHIG YIN NA NI DE'I TSE MED PA DANG
DNGOS PO MED PAR LHAN CIG PHAN TSUN 'BREL PA MED PA'I PHYIR JI
LTAR NA SGRUB PA NYID YIN, JI STE GNYI GA'I CHOS SHIG YIN NA NI
DE YANG NGES PA MA YIN TE, MI MTHUN PA'I PHYOGS LA YANG YOD PA'I
PHYIR RO, ,GANG LAS DE

'GRUB PAR 'GYUR BA'I TSAD MA GZHAN YANG YOD PA MA YIN NO, ,DE NI
TSIG TZAM GYIS KYANG MI 'GRUB STE, THAMS CAD KYIS THAMS CAD 'GRUB
PAR THAL BAR 'GYUR BA'I PHYIR RO, ,TSIG KYANG 'GAL TE NGO BO NYID
MED PA YIN NA NI JI LTAR DE GRUB PAR 'GYUR, THAL BAR BSGRUBS PAS
KYANG

MNGON PAR 'DOD PA'I DON MI 'GRUB STE, DE LTA BU'I THAL BA NYID MA
GRUB PA'I PHYIR RO, ,THAL BAR SGRUB PA'I SGO NAS NI GZHAN GYI
PHYOGS LA GNOD PA TZAM DU 'GYUR GYI, RANG GI PHYOGS 'GRUB PA NI
MA YIN TE, DE NI GNYI GA LA GRUB PA'I GTAN TSIGS GZHAN LA LTOS
PA'I PHYIR RO, ,

GANG YANG DNGOS PO RNAMS NI RANG LAS MI SKYE STE, MA SKYES PA
RNAMS NI MED PAS GANG DU YANG RGYU NYID DU MI 'THAD PA'I PHYIR
RO, ,SKYES ZIN PA RNAMS KYANG YANG BDAG NYID BSKYED PA DON MED
DE, GRUB ZIN PA'I PHYIR RO, ,BYE BRAG MED PA YIN NA NI RGYU DANG
'BRAS BU'I DNGOS POR YANG RIGS PA MA

@137A *, ,YIN TE, DE'I RGYU NI BYE BRAG YIN PA'I PHYIR RO, ,DNGOS
PO RNAMS GZHAN LAS KYANG MI SKYE STE, GZHAN NYID MA GRUB PA'I
PHYIR RO, ,GZHAN YANG RE ZHIG GZHAN DU GYUR PA RTAG PA LAS KYANG
'DI DAG MI SKYE STE, RTAG PA NI RIM DANG CIG CAR DAG GIS DON BYED
PAR 'GAL

BA'I PHYIR RO, ,MI RTAG PA LAS KYANG RE ZHIG ZHIG PA LAS NI MA
YIN TE, DE NI DE'I TSE MED PA'I PHYIR RO, ,MA ZHIG PA LAS KYANG
MA YIN TO, ,RGYU DANG 'BRAS BU DAG MNYAM PA NYID DU THAL BAR
'GYUR BA'I PHYIR RO, ,DUS MNYAM PAR 'BYUNG BA DAG NI RGYU DANG
'BRAS BU'I DNGOS POR YANG RIGS

PA MA YIN TE, GRUB ZIN PA'I GNAS SKABS NA GNYI GA YANG GRUB PA'I
NGO BO NYID YIN PAS PHAN TSUN PHAN 'DOGS PAR MI BYED PA'I PHYIR
RO, ,MA GRUB PA'I GNAS SKABS NA NI GNYI GA YANG MED PA'I PHYIR
RO, ,HA CANG PHAN 'DOGS PAR MI BYED PA NYID DO, ,GNYI GA LAS
KYANG MI

SKYE STE, JI SKAD BSHAD PA'I SKYON GNYI GAR THAL BAR 'GYUR BA'I
PHYIR DANG, GCIG LA GNYIS NYID 'GAL BA'I PHYIR RO, ,DNGOS PO
RNAMS NI RGYU MED PA NYID DU 'BYUNG BA YANG MA YIN TE, RES 'GA'
BA NYID DU MTHONG BA'I PHYIR RO ZHES ZER BA DE YANG RIGS PA MA
YIN TE, 'DI LTAR RANG LAS MA

YIN; GNYI GA LAS MA YIN, RGYU ZHIG PA LAS KYANG MA YIN, RGYU MED
PA LAS KYANG MA YIN, RGYU RTAG PAR 'DOD PA LAS KYANG 'BRAS BU MI
SKYE'O ZHES BYA BA 'DI NI RIGS NA, RGYU GZHAN MI RTAG PAR 'DOD PA
MA ZHIG PA LAS 'BRAS BU SKYE BA LA GO 'GAL BA CI ZHIG YOD NA GANG
GI PHYIR DE LAS

'BRAS BU SKYE BA YANG DGAG ,'DI LA NI GNOD PA BYED PA'I TSAD MA
YANG CUNG ZAD KYANG MED DO, ,GZHAN DU GYUR PA DNGOS PO TZAM YANG
MI 'GRUB PA YANG MA YIN TE, 'DI LTAR GANG GI MJUG THOGS SU 'BRAS
BU SKYE BAR 'GYUR BA DE NYID GZHAN ZHES BYA'O, ,'BRAS BU SKYE
BA'I SNGON ROL DU DE LA

GZHAN ZHES BYA BA MA GRUB TU ZIN KYANG DNGOS PO LA NI NYAMS PA
MED PA NYID DO, ,KHA CIG GIS GZHAN YIN PA'I PHYIR ZHES GNOD PA
CAN GYI TSAD MA SMRAS PA GANG YIN PA DE YANG MA NGES PA YIN TE,
GZHAN NYID DANG SKYED PAR BYED PAR 'GAL BA MED PA'I PHYIR RO, ,MI
'GAL BA'I TSUL DE NI DGAG

@137B PAR NUS PA YANG MA YIN TE HA CANG THAL BAR 'GYUR BA'I PHYIR
RO, ,DE LTA NA NI GZHAN 'GA' ZHIG LA DBUL BA NYID DANG, BLUN PA
NYID LA SOGS PA'I CHOS MTHONG BAS GZHAN NYID KYI GTAN TSIGS KYI
'GRO BA THAMS CAD DBUL BA LA SOGS PA'I CHOS NYE BAR LEN PAR 'GYUR
TE, 'ON TE

GZHAN MA ZHIG PA MA CHOD PA LAS 'BRAS BU SKYE NA RGYU DANG 'BRAS
BU DAG DUS MNYAM PA NYID DU THAL BAR 'GYUR BA GNOD PA CAN GYI
TSAD MA YIN NO SNYAM DU SEMS NA DE YANG RIGS PA MA YIN NO, ,MCHOD
PAR 'BRAS BU SKYE YANG RGYU DANG 'BRAS BU DAG DUS MNYAM PA NYID
DU THAL BAR MI 'GYUR TE,

SKAD CIG MA NYID KYIS 'BRAS BU YOD PA'I DUS NA RGYU MI GNAS PA'I
PHYIR RO, ,GANG GI TSE 'BRAS BU YOD PAR GYUR PA DE NYID KYI TSE
RGYU 'GAG PAR 'GYUR TE, SRANG MDA'I MTHON DMAN BZHIN PAS DUS
MNYAM PA NYID DU LTA THAL BAR GA LA 'GYUR, DES NA RGYU GNAS SU
ZIN KYANG DE'I TSE 'BRAS BU

GRUB ZIN PA'I PHYIR DON MED PA NYID DO, ,GZHAN YANG DPER NA DNGOS
PO ZHIG NAS MED PA MCHOD PAR SKAD CIG MA GNYIS PA LA GZHAG PAR
BYA BA DNGOS PO DANG LHAN CIG DUS GCIG PA NYID DU MI 'GYUR BA
LTAR 'BRAS BU YANG DE DANG 'DRA BAS MI 'GAL BA NYID DO, ,DPER NA
GRIB MA DANG NYI MA

DAG DANG 'BAB CHU'I RGYUN DAG LA CHU'I RGYUN SNGA PHYI DAG MCHOD
KYANG YUL GCIG PA NYID MA YIN PA LTAR 'DI LA YANG DE DANG 'DRA
BAS DUS GCIG PA NYID DU MI 'GYUR RO, ,GZHAN DNGOS POR GYUR PA
KHAS MI LEN PA'I PHYIR GTAN TSIGS CIG SHOS LA MA GRUB PA YIN NO,
,GANG YANG 'BRAS BU

YOD PA YANG MI SKYE STE, SKYE BA DON MED PA'I PHYIR RO, ,MED PA
YANG MA YIN TE, RI BONG GI RVA LA SOGS PA YANG SKYE BAR THAL BAR
'GYUR BA'I PHYIR RO ZHES ZER BA DE YANG RIGS PA MA YIN TE, 'BRAS
BU YOD PA SKYE BA DGAG NA KHYED LA GNYI GA LA GRUB PA'I GTAN
TSIGS DANG DPE MED DE, GRUB NA NI NGO BO

NYID MED PA NYID DU DAM BCAS PA NYAMS PAR 'GYUR RO, ,GRANGS CAN
LA SOGS PAS KUN BRTAGS PA'I 'BRAS BU YOD PAR SMRA BA MI RUNG DU
CHUG NA YANG, 'BRAS BU MED PA SKYE BA LA GO 'GAL BA CI ZHIG YOD
NA GANG GIS NA 'DI YANG DGAG ,RI BONG GI RVA LA SOGS PA YANG SKYE
BAR THAL BAR YANG MI

@138A *, ,'GYUR TE, DE DAG LA DE LTA BU'I RGYU MED PA'I PHYIR MI
SKYE BA YIN GYI MED PA'I PHYIR NI MA YIN NO, ,THAMS CAD LAS THAMS
CAD SKYE BAR THAL BAR YANG MI 'GYUR TE, RGYU'I NUS PA SO SOR NGES
PA'I SGO NAS RNAM PAR GNAS PA NGES PA'I PHYIR RO, ,RGYU'I NUS PA
SO

SOR NGES PA YANG GDON MI ZA BAR KHAS BLANG DGOS TE, DE LTA MA YIN
NA RGYU DANG 'BRAS BU'I DNGOS PO KUN RDZOB PA LA YANG CI'I PHYIR
THAMS CAD LAS THAMS CAD SKYE BAR MI 'GYUR, GZHAN YANG GAL TE ZHIG
PA DANG MA ZHIG PA LA SOGS PA'I RNAM PAR RTOG PA DON DAM PA PA'I
SKYE BA LA

GNOD PA BYED NA KUN RDZOB PA LA YANG CI'I PHYIR GNOD PA MI BYED
DE, DNGOS PO'I STOBS LAS 'ONGS PA'I GTAN TSIGS KYI YUL NI SKYES
BU'I 'DOD PA'I DBANG GIS RNAM PAR DBYE BAR RIGS PA MA YIN NO,
,'ON TE MNGON SUM GYIS GNOD PAR DOGS PAS DE LA GTAN TSIGS MI 'JUG

GO ZHE NA, 'O NA NI 'DI GTAN TSIGS MA YIN TE, GNOD PAR BYAR RUNG
BA'I PHYIR RO, ,GANG DAG RGYU GCIG LAS KYANG 'BRAS BU DU MA SKYE
BAR RIGS PA MA YIN LA, DU MA LAS KYANG GCIG SKYE BAR RIGS PA MA
YIN NO, ,GZHAN DU NA RGYU'I THA DAD PA NYID KYIS THA DAD PAR BYED
PA MA YIN

PAR 'GYUR RO, ,DE NYID KYI PHYIR DU MA LAS KYANG 'BRAS BU DU MA
MI SKYE STE, 'DI LTAR GAL TE 'BRAS BU RE RE LA RGYU THAMS CAD
KYIS BYED NA NI DE'I TSE RGYU THA DAD PA DE NYID THA DAD PAR BYED
PA MA YIN PAR 'GYUR TE, DU MA LAS RE RE ZHIG SKYE BA'I PHYIR RO,
,'ON TE RE RE LA MI BYED NA NI DE'I TSE JI

LTAR DU MA LAS DU MA SKYE BA YIN, GCIG LAS GCIG SKYE BA YANG MA
YIN TE, MIG LA SOGS PA'I DBANG PO DAG LAS DE'I RNAM PAR SHES PA
SKYE'I DE'I TSE RANG GI RIGS MA THUN PA'I SKAD CIG MA MI SKYE NA
THAMS CAD LONG BA DANG 'ON PA LA SOGS PA'I DNGOS POR THAL BAR
'GYUR RO ZHES

ZER BA DE YANG RIGS PA MA YIN TE, 'DI LTAR RE ZHIG LONG BA DANG
'ON PA LA SOGS PA'I DNGOS POR THAL BAR 'GYUR BA GLENG BA GANG YIN
PA DE KHAS MI LEN PA'I PHYIR MI SRID PA NYID DO, ,THAMS CAD TSOGS
PA KHO NA LAS SKYE BA'I PHYIR GCIG LAS GCIG SKYE BA NI CUNG ZAD
KYANG MED DO, ,

@138B GANG GIS NA GCIG LAS DU MA SKYE BA DANG, DU MA LAS GCIG
SKYE BA 'GAL BAR 'GYUR BA RGYU'I RANG GI NGO BO YANG 'PHOS NAS
SKYED PAR BYED PA NYID DU MI 'DOD MOD KYI, 'ON KYANG MAR ME LA
SOGS PA'I RANG GI NGO BO DU MA CAN YOD PA TZAM GYIS 'BRAS BU RANG
GI NGO BO DU MA CAN SKYED PA MTHONG

BA NYID DO, ,RGYU'I THA DAD PA THA DAD PAR BYED PA MA YIN PAR
THAL BAR YANG MI 'GYUR TE, RGYU'I BYE BRAG LAS 'BRAS BU'I BYE
BRAG SKYE BA'I PHYIR RO, ,RGYU'I BYE BRAG LAS 'BRAS BU'I BYE BRAG
SKYE'O ZHES BYA BA GANG YIN PA 'DI KHO NA RGYU'I THA DAD PA THA
DAD PAR BYED PA NYID YIN NO, ,

GANG YANG RTEN CING 'BREL PAR 'BYUNG BA GANG YIN PA DE NI NGO BO
NYID KYIS ZHI BA'O ZHES ZER BA GANG YIN PA DE YANG 'DI'I MA NGES
PA YIN TE, RTEN CING 'BREL PAR 'BYUNG BA NYID DANG, NGO BO NYID
DANG BCAS PAR LHAN CIG 'GAL BA MED PA'I PHYIR RO, ,RTEN CING
'BREL PAR 'BYUNG BA NYID NGO BO

NYID DANG BCAS PA NYID DU GRAGS PA'I PHYIR GTAN TSIGS 'GAL BA
NYID KYANG YIN TE, NAM MKHA'I ME TOG LA SOGS PA MA SKYES PA RNAMS
NI NGO BO NYID DANG BCAS PAR NYAMS SU MYONG BA MED DO, ,GAL TE
DNGOS PO RNAMS DON DAM PAR NGO BO NYID DANG BCAS PAR MA GYUR NA
NI DE'I TSE 'DI DAG

KUN RDZOB TU YANG NGO BO NYID DU MI 'GYUR TE, GANG DAG DON DAM
PAR MED PA DE DAG NI KUN RDZOB TU YANG NGO BO NYID DU MI SKYE BAR
MTHONG STE, DPER NA MO GSHAM GYI BU LTA BU'O, ,NGO BO NYID MED PA
NYID DU MTSUNGS NA JI LTAR GZUGS LA SOGS PA SNANG BA DE BZHIN DU
RI BONG GI RVA LA SOGS PA YANG

CI'I PHYIR SNANG BAR MI 'GYUR TE, SNANG BA'I BYE BRAG NGES PA 'DI
LA RGYU NI CUNG ZAD KYANG MED DO, ,GANG DAG DNGOS PO THAMS CAD NI
GCIG DANG DU MA'I RANG BZHIN DANG BRAL BA'I PHYIR RANG BZHIN MED
PA'O ZHES ZER BA DE LA YANG GAL TE THAL BAR SGRUB NA NI DE'I TSE
GZHAN DAG DE LTA BU KHAS MI LEN PA'I PHYIR

GTAN TSIGS MA GRUB PA YIN TE, GCIG DANG DU MA'I RANG BZHIN DANG
BRAL BA'I DNGOS PO NI SU YANG KHAS MI LEN TO, ,DE NYID KYI PHYIR
RANG DGAR SGRUB NA YANG GTAN TSIGS CIG SHOS LA MA GRUB PA YIN NO,
,DE LTA BU'I CHOS CAN BDAG NYID LA MA GRUB PA'I PHYIR GZHI MA
GRUB PA YANG YIN LA, MI

@139A *, ,MTHUN PA'I PHYOGS LAS LDOG PA LA THE TSOM ZA BA'I PHYIR
MA NGES PA YANG YIN NO, ,GZHAN YANG 'DI LA BSGRUB PAR BYA BA DANG
SGRUB PA DAG MA YIN PA'I NGO BO NYID DAM, MED PA'I NGO BO NYID
GCIG TU 'GYUR GRANG NA, GAL TE MA YIN PA'I NGO BO NYID YIN NA NI
DE'I TSE GCIG

DANG DU MA'I RANG BZHIN DANG BRAL BA'I DNGOS PO'I NGO BOR KHAS
BLANGS PAR GYUR PAS DE YANG MI 'DOD PAR 'GYUR BA MA YIN NO, ,'ON
TE MED PA'I NGO BO NYID GCIG YIN NA NI DE'I TSE RTOGS PAR BYA BA
DANG, RTOGS PAR BYED PA'I DNGOS POR MI 'GYUR TE, GNYI GA YANG NGO
BO NYID MED PA'I PHYIR DANG, PHAN

TSUN 'BREL PA MED PA'I PHYIR DANG THA DAD PA MA YIN PA'I PHYIR
RO, ,GANG ZHIG NYE BAR BRJOD PA THAMS CAD DANG BRAL BA'I MTSAN
NYID DE NI CUNG ZAD KYANG GO BAR MI BYED CING, GO BAR BYA BA YANG
MA YIN TE, DPER NA RTA'I RVA LTA BU YIN LA, JI SKAD BSHAD PA'I
BSGRUB PAR BYA BA DANG, SGRUB PA DAG KYANG NYE BAR

BRJOD PA THAMS CAD DANG BRAL BA'I MTSAN NYID YIN NO, ,GANG DAG
PHAN CHUN MA 'BREL PA DE DAG NI GO BAR BYA BA DANG GO BAR BYED
PA'I DNGOS PO MA YIN TE, DPER NA RI 'BIGS BYED DANG GANGS CAN DAG
LTA BU YIN LA, BSGRUB PAR BYA BA DANG, SGRUB PA DAG KYANG PHAN
TSUN MA 'BREL PA YIN NO, ,

CI STE GNYI GA YANG DNGOS PO MED PA'I NGO BO NYID YIN PA'I PHYIR
DE'I BDAG NYID KYI MTSAN NYID KYI 'BREL PA YOD PA KHO NA'O SNYAM
DU SEMS NA, DE YANG RIGS PA MA YIN TE, DE'I BDAG NYID NI DNGOS PO
KHO NA LA RNAM PAR GNAS PA'I PHYIR RO, ,GANG ZHIG GANG LAS THA
DAD PA'I NGO BO NYID MA YIN PA

DE DAG LA NI GO BAR BYA BA DANG, GO BAR BYED PA'I DNGOS PO MED
DE, DPER NA SHING DANG LJON PA DAG LTA BU YIN LA, JI SKAD BSHAD
PA'I BSGRUB PAR BYA BA DANG, SGRUB PA DAG KYANG THA DAD PA'I NGO
BO NYID MA YIN NO, ,BYAS PA NYID DANG MI RTAG PA NYID DAG GIS MA
NGES PA NYID KYANG MA YIN TE, DE LA

NI LDOG PAS BYAS PA'I BYE BRAG YOD PA'I PHYIR RO, ,GAL TE 'DI LA
YANG LDOG PAS BYAS PA'I BYE BRAG YOD PA KHO NA'O SNYAM DU SEMS NA
DE NI RIGS PA MA YIN TE, DE LTA NA NI SNGON PO DANG SER PO DAG
BZHIN DU DE DAG DNGOS PO NYID DU 'GYUR RO, ,GZHAN YANG JI LTAR
GCIG DANG DU MA'I RANG BZHIN DANG BRAL

@139B BA'I GTAN TSIGS 'DI NYID KYIS DNGOS PO RNAMS NGO BO NYID
MED PA NYID DU SGRUB PAR BYED PA DE BZHIN DU CHOS CAN YANG DNGOS
PO MED PAR SGRUB NA NI CHOS CAN LAS BZLOG PA SGRUB PA'I PHYIR
GTAN TSIGS 'GAL BA YIN TE, DE LTAR NA NGO BO NYID MED PA NYID DU
SGRUB PA LA TSAD MA CI YANG MED DO, ,

GZHAN YANG GAL TE RNAM PAR SHES PA YANG CHOS GZHAN BZHIN DU DON
DAM PAR NGO BO NYID MED PA YIN NA NI DE'I TSE DE YANG BRDZUN PA
YIN PA'I PHYIR RNAL 'BYOR BA RNAMS KYIS DE'I CHOS GZHAN BZHIN DU
SPONG BAR BYED PAR 'GYUR RO, ,DE BYED NA NI RNAL 'BYOR PA YANG
MED, RNAL 'BYOR PA'I SHES PA

YANG MED, DES DE KHO NA NYID SO SOR RIG PA YANG MED, DES SANGS
RGYAS BCOM LDAN 'DAS RNAMS KYI MI GNAS PA'I MYA NGAN LAS 'DAS PA
YANG MED, RNAM PA THAMS CAD MKHYEN PA YANG MED DE, DE'I PHYIR
RNAM PAR GZHAG PA THAMS CAD RAB TU BSHIG PA YIN NO, ,KUN RDZOB TU

RNAL 'BYOR PA'I SHES PA LA SOGS PA KHAS BLANGS PA'I PHYIR SANGS
RGYAS RNAMS KYANG PHYIN CI LOG DANG LDAN PAR THAL BAR YANG 'GYUR
RO, ,GZHAN YANG KHYED KYI CHOS THAMS CAD NGO BO NYID MED PAR DAM
BCAS PA 'DI NI RIGS PA DANG LUNG LA SOGS PA DANG 'GAL BAR 'GYUR
RO, ,'DI

LTAR GZUGS LA SOGS PA YUL DANG DUS KYI GNAS SKABS KYI BYE BRAG
GIS GSAL BA KHO NAR SNANG BA'I PHYIR NGO BO NYID DANG BCAS PA
NYID DU NGES PAS RE ZHIG DANG POR MNGON SUM DANG 'GAL BA 'JUG PAR
GSAL BA NYID DO, ,ME LA SOGS PA'I DNGOS PO GANG DAG LKOG TU GYUR
PA'I NGO BO NYID

DU 'DOD PA DE DAG KYANG DER 'KHRUL PA MED PA'I RTAGS DU BA LA
SOGS PA NGES PA LAS BYUNG BA'I TSAD MA RJES SU DPAG PAS YANG DAG
PAR GRUB PA'I BDAG NYID KYI NGO BO KHO NA'O, ,DNGOS PO RNAMS KYI
SKYE BA YANG RES 'GA' BA NYID KYIS RGYU DANG RKYEN LA LTOS PAR
GRAGS TE, RGYU MED PA NI LTOS

PA MED PAS RES 'GA' BA NYID DU MI 'THAD PA'I PHYIR RO, ,DE'I
PHYIR DAM BCAS PA LA RJES SU DPAG PAS GNOD PA YANG YIN NO, ,SUM
CU RTZA GSUM PA'I GRONG KHYER LA SOGS PA SHIN TU LKOG TU GYUR PA
GANG DAG YIN PA DE DAG KYANG 'JIG RTEN MTHA' DAG GI MIG GCIG TU
GYUR PA SKYOB PA

@140A *, ,BDAG NYID KYI YE SHES KYI SPYAN SGRIB PA MI MNGA' BAS
MNGON SUM DU GZIGS TE, GZHAN DAG LA YANG BSTAN PA'I PHYIR YOD PAR
YID CHES PA'I LUNG GI SGO NAS YANG DAG PAR GRUB PAS LUNG DANG
'GAL BA YANG YIN TE, NAM MKHA'I ME TOG LA SOGS PA

MED PA DAG LA NI DE LTAR GZIGS PA DANG BSTAN PA 'THAD PA MA YIN
NO, ,BCOM LDAN 'DAS KYIS PHYI DANG NANG GI DNGOS PO RNAMS KYI
RTEN CING 'BREL PAR 'BYUNG BA RNAM PA DU MAR BSTAN PA GANG YIN PA
DE YANG 'DI DAG NGO BO NYID MED NA JI LTAR RUNG STE, NAM MKHA'I
ME TOG LA SOGS PA

SHIN TU MED PA RNAMS NI GTAN NAS SKYE BAR 'GYUR BA MA YIN NO,
,LAS DGE BA DANG MI DGE BA'I 'BRAS BU DE NYID KYIS LHA DANG DMYAL
BA LA SOGS PA'I 'GRO BAR GYUR PA GANG DAG RANG BYUNG NYID KYIS
YANG DAG PAR BSTAN PA DE DAG DANG YANG JI LTAR 'GAL BAR MI 'GYUR
TE, RUS SBAL

GYI SBU LA SOGS PA SHIN TU MED PA RNAMS LAS GOS BYA BAR BSTAN PA
NI RIGS PA MA YIN NO, ,DE'I PHYIR LAS KYI 'BRAS BU YID DU 'ONG BA
DANG YID DU MI 'ONG BA LA SKUR PA BTAB PAS KUN NAS NYON MONGS
PA'I PHYOGS LA SKUR BA BTAB PAR 'GYUR RO, ,MDO LA SOGS PA LAS
'PHAGS

PA RNAMS KYIS LAM BSGOMS PA'I STOBS KYIS GONG NAS GONG DU 'JIG
RTEN LAS 'DAS PA'I 'BRAS BU RTOGS PAR RNAM PAR GZHAG PA GANG YIN
PA DER YANG MI 'GYUR TE, RTOGS PA DANG, RTOGS PAR BYA BA DANG,
RTOGS PAR BYED PA RNAMS MED PA'I PHYIR RO, ,RI BONG GI RVA

LAS BYAS PA'I THEM SKAS KYI LAM LA MO GSHAM GYI BU'I RKANG PA
BZHAG NAS RTA'I RVA LAS BYAS PA'I KA BA'I TSOGS BTZUGS PA'I KHANG
BZANGS RGYA CHE ZHING RAB TU MTHO BA'I STENG DU 'DZEG PA NI MED
DE, DE'I PHYIR RNAM PAR BYANG BA'I PHYOGS LA SKUR PA BTAB PA'I
NYES PAR 'GYUR RO, ,DE LTAR

KHYED KYI PHYOGS GNYI GA LA SKUR PA BTAB NA BDEN PA BZHI BKAG PA
YIN NO, ,SA BON DANG MYU GU LA SOGS PA BSKYED PAR BYA BA DANG,
SKYED PAR BYED PA'I DNGOS PO'I NGO BO NYID YIN PAR GNAG RJI'I
CHUNG MA YAN CHAD LA GRAGS PAS DAM BCAS PA LA GRAGS PAS GNOD PA
YANG YIN NO, ,

@140B GTAN TSIGS SBYOR BAR 'DOD PAS GZHAN DAG NGES PA SKYED PAR
'DOD PA NYID KYIS DE LAS NGES PA SKYE BAR KHAS BLANGS PA'I PHYIR
RANG GI TSIG DANG 'GAL BA YANG YIN NO, ,GANG YANG BCOM LDAN 'DAS
NYID KYIS MNGON SUM LA SOGS PA'I TSAD MA'I SGO NAS DNGOS PO RNAMS
YOD PA NYID DU

BSTAN PA DE LA YANG GNOD PAR 'GYUR TE, 'DI LTAR MIG GI RNAM PAR
SHES PA DANG LDAN PAS SNGON PO SHES KYI SNGON PO'O SNYAM DU NI MA
YIN NO ZHES BYA BA LA SOGS PAS SNGON PO LA SOGS PA'I DNGOS PO
RNAMS MNGON SUM GYI TSAD MA RTOGS PA DANG BRAL BA'I MTSAN NYID
KYIS RTOGS PA YIN NO

ZHES BYA BA RAB TU BSTAN TO, ,NAM MKHA'I AUTPALA LA YOD PA'I
SNGON PO LA SOGS PA NI MIG GI SEMS KYIS NYAMS SU MYONG BA MED DO,
,GANG CUNG ZAD SKYE BA'I CHOS CAN YIN PA DE THAMS CAD NI 'GOG
PA'I CHOS CAN YIN NO ZHES BYA BA 'DIS GTAN TSIGS LA BSGRUB PAR
BYA BAS KHYAB PAS

NYE BAR STON PA MDZAD PAS DNGOS PO RNAMS RJES SU DPAG PA'I TSAD
MAS RAB TU GRUB PA'I SKAD CIG MAR GNAS PA'I CHOS CAN YIN NO ZHES
GSAL BAR RAB TU BSTAN PA YIN NO, ,DE BSTAN PA'I PHYIR DE DAG NGO
BO NYID DANG BCAS PA NYID DU YANG DAG PAR BRJOD PA YIN TE, NAM
MKHA'I PADMA

LA SOGS PA'I SHIN TU MED PA RNAMS LA NI SKYE BA DANG 'JIG PA'I
CHOS MI 'THAD PA'I PHYIR RO, ,DU BA LAS NI MER SHES TE, ,CHU
SKYAR LAS NI CHU YIN NO, ,ZHES ME LA SOGS PA'I DNGOS PO 'BRAS
BU'I GTAN TSIGS LAS YANG DAG PAR BYUNG BA'I NGES PAS NGES PAR
GZUNG BA'I NGO BO NYID

YIN NO ZHES GSAL BA KHO NAR RAB TU BSTAN TE, CHU SKYAR LA SOGS
PA'I RTAGS MTHONG BAS SMIG RGYU'I CHU LA SOGS PA MED PA'I RJES SU
DPAG PAR 'THAD PA NI MA YIN NO, ,CHOS THAMS CAD SKYE BA MED PAR
SMRA BA LA CHOS MNGON PA LA SOGS PA LAS RGYU DRUG DANG RKYEN BZHI
BSHAD

PA GANG YIN PA DE DAG KYANG JI LTAR RUNG STE BSKYED PAR BYA BA
'GA' YANG MED NA DE DAG GI RGYU LA SOGS PA MI 'THAD PA'I PHYIR
RO, ,MDO LAS PHUNG PO DANG KHAMS DANG SKYE MCHED DAG GIS CHOS
MTHA' DAG YANG DAG PAR BSDUS PAR BRJOD LA, PHUNG PO LA SOGS PA DE
DAG THAMS CAD

@141A *, ,KYANG BCOM LDAN 'DAS KYIS RGYU DANG 'BRAS BU KHO NA'I
NGO BOR RAB TU BSTAN NA, DE JI LTAR CHOS THAMS CAD MA SKYES PA
YIN PAR 'GYUR, GAL TE PHUNG PO LA SOGS PA LAS MA GTOGS PA'I CHOS
SHIG MI SKYE BAR SGRUB NA NI DE'I TSE BRTZAD PA MED DE DE LAS MA
GTOGS

PA'I CHOS NI KHO BO CAG KYANG KHAS MI LEN TO, ,JI STE KUN RDZOB
TU TSAD MA LA SOGS PA KHAS LEN PA'I PHYIR SUN DBYUNG BA 'DI THAMS
CAD KYIS GLAGS MI THOD DO SNYAM DU SEMS NA, 'O NA NI DE'I TSE
DNGOS PO KHAS BLANGS PA KHO NAR 'GYUR TE, 'DI LTAR TSAD MA LA
SOGS PA KUN RDZOB CES

BYA BA GANG YIN PA DE NI GDON MI ZA BAR NYE BAR BRJOD PA THAMS
CAD DANG BRAL BA'I MTSAN NYID RI BONG GI RVA LA SOGS PA LAS LOG
PAR BRJOD DGOS SO, ,DE LTAR MA YIN NA 'JIG RTEN DANG LUNG DANG
'GAL BA JI LTAR SPONGS PAR 'GYUR, KHO BO CAG NI NUS PA MA LUS PA
DANG BRAL BA'I

MTSAN NYID RI BONG GI RVA LA SOGS PA LAS LOG PA GANG YIN PA DE
NYID LA DNGOS PO ZHES BRJOD DE, GAL TE KHYED LA YANG KUN RDZOB TU
YOD DO ZHES MING DU 'DOGS NA NI DGA' DGUR 'DOGS LA RAG GO, ,MING
DU BTAGS PA TZAM GYI SGO NAS NI DNGOS PO DE LTA BU'I NGO BOR
'BRANG BA MED DE,

HA CANG THAL BAR 'GYUR PA'I PHYIR RO, ,GZHAN YANG KUN RDZOB CES
BYA BA 'DI YANG CI YIN PA BRJOD DGOS SO, ,GAL TE THAMS CAD MED PA
YIN NO ZHE NA, DE NI RIGS PA MA YIN TE, PHAN TSUN 'GAL BA'I PHYIR
RO, ,'DI LTAR KUN RDZOB CES BYA BA NI NUS PA MED PAR SMRAS PAR
'GYUR LA,

SKYE BA LA SOGS PA ZHES BYAS NA NI DE NUS PA YIN NA, DE JI LTAR
NUS PA DANG MI NUS PA PHAN TSUN 'GAL BA 'DI DAG GCIG LA LDAN PAR
'GYUR, MED PA'I SGO NAS YOD PA NYID 'GRUB PAR YANG JI LTAR 'GYUR,
JI STE THAMS CAD MED PA NI MA YIN NO, ,'O NA CI ZHE NA, DNGOS
PO'I NGO BO

NYID KHO NA KUN RDZOB YIN NO ZHE NA NI DE'I TSE BRTZAD PA MED DE,
KHYED KYIS DAM BCAS PA NI NYAMS PAR 'GYUR RO, ,DNGOS PO YANG SKYE
BA KHO NA ZHES BYA'O, ,DE'I PHYIR KUN RDZOB TU SKYE'O ZHES BYA BA
JI SKAD DU BSHAD PAR 'GYUR ZHE NA, SKYE BA SKYE BO ZHES BYA BA
YIN NO, ,KUN RDZOB LAS BZLOG PA SKYE BA MED

@141B PA YANG DON DAM PA YIN PAS DE'I TSE DON DAM PAR SKYE BA MED
DO ZHES BYA BA SKYE BA MED PA SKYE BA MED DO ZHES SMRA BAR 'GYUR
RO, ,DE LTA NA NI BRJOD PA 'BREL BA MED PAR 'GYUR RO, ,GNYIS KA
DANG GNYIS KA MA YIN PA'I RNAM PAR RTOG PA YANG 'GAL BA'I PHYIR
MI SRID PA KHO NA'O, ,'ON TE MI RTAG PA'I

DON KUN RDZOB KYI DON YIN NO ZHE NA, DE'I TSE MI RTAG PA ZHES BYA
BA 'DI CI ZHIG YIN, GAL TE RTAG PA MED PA TZAM ZHIG YIN NA NI
DE'I SGO NAS JI LTAR 'GRO BA LA GRAGS PAR 'GYUR, 'ON TE RTAG PA
LAS GZHAN PA ZHIG MI RTAG PA YIN NO ZHE NA, RTAG PA NI RNAM PAR
RTOG PA'I BDAG NYID YIN PA'I

PHYIR DE NI SHUGS KYIS NA RNAM PAR RTOG PA MED PA'I SHES PA YIN
PAS DE'I TSE KUN RDZOB TU YOD DO ZHES BYAS NA RNAM PAR RTOG PA
MED PA'I SHES PAS RTOGS PA YOD DO ZHES BRJOD PAR 'GYUR RO, ,DE
LTA YIN NA NI JI LTAR NA DNGOS PO'I NGO BO NYID KHAS MA BLANGS PA
YIN, RJES SU DPAG PAS RTOG PA

YANG SPANG BA BYAS PAR 'GYUR TE, DE NI RNAM PAR RTOG PA DANG BCAS
PA'I PHYIR RO, ,JI STE 'JIG RTEN LA GRAGS PA KUN RDZOB YIN NO ZHE
NA, DE LA YANG 'JIG RTEN 'DI GANG YIN PAR 'DOD, CI BSTAN BCOS
BYED PA RNAMS SAM, ,'ON TE SKYE BO PHAL PA YIN, RNAM PAR RTOG PA
DANG PO LTAR NA DNGOS PO

LA PHAN TSUN 'GAL BA'I RANG BZHIN DU MAR 'GYUR TE, GCIG LA YANG
BSTAN BCOS BYED PA MANG PO RNAMS RNAM PA DU MAR SGRO 'DOGS PA'I
PHYIR RO, ,GNYIS PA LTAR NA BDAG MED PA DANG LAS DANG 'BRAS BU LA
SOGS PA KHAS BLANG BAR MI BYA STE, 'DI DAG NI SKYE BO PHAL PA LA
GRAGS PA MA YIN NO, ,

'ON TE SGYU MA'I DON KUN RDZOB KYI DON YIN NO ZHE NA, DE LA YANG
SGYU MA'I DON ZHES BYA BA 'DI GANG YIN PA BRJOD PAR BYA DGOS SO,
,GAL TE THAMS CAD MED PA YIN NA NI SNGAR BSHAD PA'I NYES PAR YANG
'GYUR LA, KUN NAS NYON MONGS PA DANG RNAM PAR BYANG BA DAG TU
YANG JI LTAR 'GYUR, 'ON

TE SGYU MA NOR BA'I SHES PAS YIN NA NI DE'I TSE 'DI SHES BYA NANG
GI YIN PA'I TSUL LAS KHYAD PAR CI YOD, JI STE KUN RDZOB SGRA TZAM
ZHIG YIN NA NI DE'I TSE LEGS PAR BSHAD PA DANG NYES PAR BSHAD PA
LA SOGS PA'I RNAM PAR DBYE BA YANG MI 'GYUR TE, BSTAN PAR BYA
BA'I DON MED NA SGRA TZAM LA

@142A *, ,KHYAD PAR MED PA'I PHYIR RO, ,JI STE SGRA'I DON YIN NO
ZHE NA, DE'I TSE CI YANG KHYAD PAR MED PAR JI LTAR 'GYUR, BDE BA
LA SOGS PA SO SO RANG GIS RIG PAR BYA BA GANG YIN PA DE DAG KYANG
GANG GI NANG DU BSDU BAR 'GYUR, RE ZHIG KUN RDZOB TU NI MA YIN
TE, DE DAG

BRJOD DU MED PA'I PHYIR LA, KUN RDZOB KYI BDEN PA NI THA SNYAD
GDAGS PAR BYA BA YIN PA'I PHYIR RO, ,DE SKAD DU MDO LAS KUN RDZOB
KYI BDEN PA GANG ZHE NA, 'JIG RTEN GYI THA SNYAD JI SNYED YI GE
DANG SGRAS BSTAN PA YIN NO ZHES GSUNGS TE, 'DIS NI MDOR NA KUN
RDZOB SGRA'I DON YIN NO

ZHES BSHAD PA YIN NO, ,'ON TE SNANG BA DANG RNAM PAR BRTAG PAR
BYA BA'I DON DE DAG GCIG TU BYAS NAS SPYI'I RNAM PA GZUNG STE, DE
SKAD DU BRJOD DO ZHES BYA BAR 'DOD NA NI DE'I TSE DON DAM PA LA
YANG THAL BAR 'GYUR TE, DE YANG TSIG GI NGO BOR GZHAG PAR BRJOD
PAR BYA BA YIN PA'I PHYIR RO, ,

DE DAG DON DAM PA'I BDEN PA'I NANG DU 'DUS PA YANG MA YIN TE, DE
LA DNGOS POR YOD PA YOD PA'I PHYIR RO, ,BDEN PA'I KHYAD PAR GZHAN
GYIS KHA BSKANG BAR BYA BA'I RNAM PA GZHAN YANG YOD PA MA YIN NO,
,'ON TE BRTEN NAS SKYES PA'I GZUGS DANG BDE BA LA SOGS PA RANG
RIG PA DAG

LA YANG KUN RDZOB KYI BDEN PA ZHES MING DU 'DOGS NA NI DGA' DGUR
THOGS LA, ZAN YANG BYIN CIG ,PHYIN CI MA LOG PA DE CUNG ZAD YOD
PAS BRTZAD PA MED DO, ,JI STE SKAD CIG LAS PHAN CHAD DU MI GNAS
PA'I PHYIR MI BRTAN PA'I DON NI KUN RDZOB KYI DON NO, ,DE LAS
BZLOG PA RTAG PA'I

DON NI DON DAM PA'O ZHE NA, DE LTA YIN NA GRUB PA SGRUB PA NYID
DE, 'DI LTAR KHYED KYIS KYANG DNGOS PO SKAD CIG PAR KHAS BLANGS
LA, KHO BO CAG KYANG DER ZAD PAS BRTZAD PA MED DO, ,DE BZHIN DU
KUN RDZOB KYI DNGOS PO'I SPYI'I MTSAN NYID KYI NGO BO BDAG MED PA
NYID LA SOGS PA'I CHOS NYID GANG

YIN PA DE DON DAM PAR YIN LA, DE YANG DE BZHIN GSHEGS PA RNAMS
BYUNG YANG RUNG MA BYUNG YANG RUNG, DUS THAMS CAD DU MI 'GYUR
BA'I PHYIR RTAG PAR 'DOD DO, ,'ON TE MI BDEN PA'I DON KUN RDZOB
YIN NO ZHE NA, DE'I TSE JI LTAR DE BDEN PAR 'GYUR, GCIG LA BDEN
PA DANG MI BDEN PA

@142B NYID PHAN TSUN 'GAL BA NI MI 'THAD DO, ,KUN RDZOB NI DNGOS
PO'I NGO BO CI YANG RUNG BA ZHIG TU KHAS BLANGS BAR BYA DGOS SO,
,DE LTA MA YIN NA JI LTAR DES 'GRO BA LA BDEN PA ZHES BYA BAR
GRUB PAR 'GYUR, DE KHAS LEN NA NI DAM BCAS PA'I DON BOR BA YIN
NO, ,GZHAN YANG KUN RDZOB TSAD

MA 'AM TSAD MA MA YIN PA ZHIG TU 'GYUR GRANG NA, GAL TE TSAD MA
YIN NA NI 'DI JI LTAR KUN RDZOB YIN, 'ON TE TSAD MA MA YIN NA NI
'DI LAS JI LTAR BDAG MED PA 'GRUB PAR 'GYUR, GDON MI ZA BAR KUN
RDZOB KYI SA BON RNAM PAR SHES PA LA SOGS PA DON DAM PAR YOD PA
YANG KHAS

BLANG DGOS TE, SA BON MED PA'I KUN RDZOB NI MI 'THAD DO, ,SA BON
GANG YIN PA DE NYID NI DNGOS POR GRUB PA YIN NO, ,GZHAN YANG
DNGOS PO'I NGO BO KHAS LEN NA DE LA SGRO BTAGS PA BRDZUN PA'I NGO
BO GANG YIN PA DE NI KUN RDZOB KYI BDEN PA YIN LA, SGRO MA BTAGS
PA DNGOS PO'I NGO BO NI

DON DAM PA'I BDEN PA YIN PAS BDEN PA GNYIS RNAM PAR DBYE BA RUNG
BAR 'GYUR RO, ,DE KHAS MI LEN NA NI KUN RDZOB KYANG MED, DON DAM
PAR RNAM PAR GZHAG PAR YANG MI NUS TE, RNAM PAR GZHAG PA'I RGYU
MED PA'I PHYIR RO, ,GZHAN YANG GAL TE DON DAM PA GYI NA ZHIG YIN

NA NI DE'I TSE GANG GI DON DU SGRUB PAR BYED DE 'DI DON DAM PAR
YANG MI 'GYUR RO, ,DE JI LTAR NA YE SHES KYIS NGES PAR GZUNG BA
YANG YIN, 'DI NI DON DAM PA'I SGRAR BRJOD PAR BYA BA NYID DU'ANG
'OS PA MA YIN TE, 'DI LTAR RE ZHIG 'DI DON DAM PA YANG MA YIN LA,
'DI'I DON YANG DAM

PA MA YIN NO, ,'DI NI YE SHES DAM PA'I DON KYANG MA YIN TE, GYI
NA YIN PA'I PHYIR RO, ,DON DAM PA GYI NA NYID CIG YIN NI DON DAM
PAR DNGOS PO RNAMS MED DO ZHES BYA BA GYI NA NYID CAG BKAG PA KHO
NAR 'GYUR TE, DES NA DNGOS PO YOD PA NYID DU KHAS BLANGS PAR
'GYUR RO, ,

GZHAN YANG GAL TE KUN RDZOB DANG DON DAM PA DAG GCIG PAR 'DOD NA
NI, DE'I TSE BDEN PA GNYIS SU RNAM PAR GZHAG PAR JI LTAR 'GYUR TE
GNYIS LAS GANG YANG RUNG BA ZHIG DOR DGOS PA KHO NAR 'GYUR RO,
,'ON TE THA DAD NA NI DE'I TSE GNYI GA YANG SO SOR GRUB PA'I
PHYIR DNGOS PO NYID

@143A *, ,DU THAL BAR 'GYUR RO, ,JI STE THA DAD PA DANG THA DAD
PA MA YIN PA'O ZHE NA, GCIG LA PHAN TSUN 'GAL BA 'DI GNYIS SU JI
LTAR 'GYUR, DE NYID KYI PHYIR THA DAD PA YANG MA YIN, THA DAD PA
MA YIN PA YANG MA YIN NO ZHES BYA BA'I PHYOGS 'DI YANG RIGS PA MA

YIN TE, 'GAL BA'I PHYIR RO, ,'DI LTAR THA DAD PA DANG THA DAD PA
MA YIN PA PHAN TSUN SPANGS TE GNAS PA'I MTSAN NYID 'DI DAG NI
GANG YANG RUNG BA ZHIG DGAG PA CIG SHOS BSGRUB PA MED NA MED PA
YIN NO, ,DE NI DE'I TSE DGAG PAR YANG JI LTAR NUS TE, SGRUB PA
DANG DGAG PA DAG CIG

CAR GCIG LA 'GAL BA'I PHYIR RO, ,GZHAN YANG KHYED KYI LTAR NA
BSOD NAMS DANG YE SHES KYI TSOGS RDZOGS PA YANG RUNG BAR DKA'O,
,DE MED PA'I PHYIR SANGS RGYAS NYID KYANG THOB PAR DKA' BA KHO NA
STE, 'DI LTAR MCHOD PA DANG PHAN GDAGS PAR 'DOD PAS GANG BYIN PA
DE NI SHIN TU DANG BA

SKYED PAR BYED KYI, SBYIN PAR BYA BA DANG, SBYIN PA PO DANG, LEN
PA MI DMIGS PA LA BRTEN PA NI MA YIN NO, ,'DI LTAR CI SBYIN PAR
BYA BA LA SOGS PA MED PA'I PHYIR MI DMIGS SAM, 'ON TE YUL MA YIN
PA'I PHYIR, PHYOGS DANG PO LTAR NA SUS KYANG CUNG ZAD KYANG MA
BYIN PAS BSOD NAMS MED

PAR THAL BAR 'GYUR RO, ,SEMS CAN MED PA'I PHYIR BYANG CHUB SEMS
DPA' RNAMS SEMS CAN RNAMS KYI DON GYI PHYIR YONGS SU NGAL BA GANG
YIN PA DE YANG DON MED PAR 'GYUR TE, DE LTA BAS NA MED PA NYID MA
YIN NO, ,YUL MA YIN PA NYID KYANG MA YIN TE, BCOM LDAN 'DAS KYIS
SBYIN PAR

BYA BA LA SOGS PA'I DNGOS PO GZIGS PA'I PHYIR RO, ,DE LTA MA YIN
NA NI BCOM LDAN 'DAS BYANG CHUB SEMS DPAR GYUR PAS DON DU GNYER
BA RNAMS LA SRAS LA SOGS PA JI LTAR YONGS SU BTANG BAR 'GYUR,
KHYED NI DMIGS PA LA BRTEN PA'I SBYIN PA LA SOGS PA RNAM PAR DAG
PAR YANG MI

'DOD DE, DE LTA BAS NA TSOGS YONGS SU RDZOGS PA MI SRID DO, ,DE
MED PAS RGYU MED PA'I PHYIR SANGS RGYAS NYID KYI GO SKABS KYANG
THAG BSRINGS PAR 'GYUR RO, ,GZHAN YANG CHOS THAMS CAD NGO BO NYID
MED DO ZHES BYA BA 'DI LA DON GANG YIN PAR 'DOD, GAL TE BDAG NYID
KYIS MED PA'I PHYIR

@143B NGO BO NYID MED DO ZHE NA, DE'I TSE GRUB PA SGRUB PA NYID
DE, DNGOS PO THAMS CAD RGYU DANG RKYEN LA RAG LAS PA'I PHYIR KHO
BO CAG KYANG DNGOS PO RNAMS RGYU MED PA NYID DU MI 'DOD DO, ,DE
LTA MA YIN NA LTOS PA MED PA'I PHYIR RTAG TU YOD PA'AM MED PAR
'GYUR RO, ,JI STE 'GAGS PA RNAMS YANG DE'I

BDAG NYID DU MI SKYE BAS RANG GI BDAG NYID KYIS DNGOS PO MED PA'I
PHYIR NGO BO NYID MED DO ZHE NA, 'DI YANG GRUB PA SGRUB PA NYID
DE, KHO BO CAG KYANG 'GAGS PA RNAMS KYANG SKYE BAR NI MI 'DOD DO,
,'ON TE RANG BZHIN DE LA DUS THAMS CAD DU MI GNAS PA'I PHYIR NGO
BO NYID MED PAR 'DOD DO ZHE

NA; DE YANG GRUB PA SGRUB PAR BYED PA NYID DE, SKYES MA THAG TU
'JIG PA NYID KYIS SKAD CIG MA YIN PA'I PHYIR SKAD CIG PA'I DNGOS
PO RNAMS SKAD CIG MA GZHAN DU GNAS PAR YANG MI 'DOD DO, ,JI STE
JI LTAR BYIS PA RNAMS KYIS GZUNG BA DANG 'DZIN PA'I DNGOS POR
YONGS SU BRTAGS

PA DON DAM PAR DE'I BDAG NYID DU MED PA'I PHYIR NGO BO NYID MED
DO ZHE NA, DE LTA NA YANG GRUB PA SGRUB PA KHO NA STE, KHO BO CAG
KYANG KUN BRTAGS PA'I BDAG NYID KYIS NGO BO NYID MED PAR 'DOD PA
NYID DO, ,DE LTA MA YIN NA THAMS CAD DE KHO NA NYID MTHONG BA KHO
NAR 'GYUR RO, ,GZHAN YANG GAL

TE DNGOS PO THAMS CAD DON DAM PAR BYIS PA SO SO'I SKYE BOS KUN
BRTAGS PA'I BDAG NYID GZUNG BA DANG 'DZIN PA'I RNAM PA DANG BRAL
DU ZIN KYANG 'ON KYANG 'PHAGS PA'I YE SHES KYI SPYOD YUL GNYIS SU
MED PA'I BDAG NYID DU NI GNAS PA KHO NA'O, ,DE LTA MA YIN TE GAL
TE 'DI YANG MED PA'I PHYIR

NGO BO NYID MED PA NYID DU 'GYUR NA NI DE'I TSE KUN NAS NYON
MONGS PA DANG RNAM PAR BYANG BAR MI 'GYUR RO, ,DE BZHIN DU CHOS
THAMS CAD MA SKYES PA'O ZHES BYA BA 'DI LA YANG MA SKYES PA'I DON
'DI GANG YIN PAR 'DOD GAL TE DNGOS PO THAMS CAD DANG PO MA SKYES
PA'I PHYIR MA SKYES PA YIN NO ZHE NA, 'DI

YANG GRUB PA SGRUB PA NYID DE KHO BO CAG KYANG 'KHOR BA THOG MA
MED PAR NI 'DOD DO, ,'ON TE SNGAR SKYES ZIN PA'I DNGOS PO GANG
YIN PA DE YANG MI SKYE BA'I PHYIR CHOS THAMS CAD MA SKYES PA'O
ZHE NA, DE LTA NA YANG GRUB PA SGRUB PA NYID DO, ,KHO BO CAG
KYANG SNGAR SKYES ZIN PA YANG SKYE BAR MI 'DOD DE, DE NI ZHIG

@144A *, ,PA'I PHYIR RO, ,'ON TE SNGON MED PA CI YANG MI SKYE
BA'I PHYIR MA SKYES PA'O ZHE NA, DE LTA NA YANG MI 'DOD PA
BSGRUBS PA MA YIN TE, 'KHOR BA NA SNGON MED PA'I SEMS CAN 'BYUNG
BAR NI MI 'DOD DO, ,CHOS SNGON MED PAR SKYE BAR YANG MI 'DOD DE,
DUS THAMS CAD DU SNGAR 'GAGS

PA DANG RIGS MTHUN PA'I CHOS SKYE BA'I PHYIR RO, ,'ON TE JI LTAR
BYIS PAS KUN BRTAGS PA'I RANG GI MTSAN NYID DU MA SKYES PA'I
PHYIR MA SKYES PA'O ZHE NA, DE LTA NA YANG 'GAL BA MED DE, BRTAGS
PA'I NGO BO NYID DU SKYE BAR MI 'DOD PA'I PHYIR RO, ,CI STE BDAG
NYID MI SKYE BA'I PHYIR MA SKYES PA'O ZHE NA,

DE'I TSE YANG DNGOS PO THAMS CAD RGYU DANG RKYEN LA RAG LAS PA'I
PHYIR 'GAL BA MED DE, JI SKAD DU SNGAR BSHAD PA YIN NO, ,'ON TE
THAMS CAD KYI THAMS CAD DU MI SKYE BA'I PHYIR RO ZHE NA, DE LTA
NA NI MTHONG BA LA SOGS PA DANG 'GAL BA BZLOG PAR DKA'O, ,'ON TE
'DI DAG PHAN TSUN KHYAD PAR MI SKYE

PA'I PHYIR MA SKYES PA'O ZHE NA, DE LTA NA YANG GAL TE DE BZHIN
NYID KYI NGO BO LAS BSAMS NAS SMRA NA DE'I TSE NYES PA MED DO,
,'ON TE 'JIG RTEN NA GRAGS PA'I NGO BO NYID KYI DBANG DU BYAS NA
NI, DE'I TSE MTHONG BA LA SOGS PA DANG 'GAL BA GANG GIS BZLOG PAR
'GYUR, JI STE RANG GI NGO BO LAS

DON DAM PA GZHAN DU GYUR PA BYA BA'I MTSAN NYID KYI SKYE BA DANG
BRAL BA'I PHYIR MA SKYES PA'O ZHE NA, DE LTA NA YANG NYES PA MED
DE, DNGOS PO THAMS CAD LA BYA BA MED PA'I PHYIR RO, ,'ON TE DBANG
PHYUG LA SOGS PA GZHAN GYIS MA BSKYED PA'I PHYIR RO ZHE NA, DE
LTA NA YANG MI 'DOD PA MA YIN TE,

DBANG PHYUG LA SOGS PA 'GA' YANG MI 'DOD PA'I PHYIR RO, ,DE LTA
NA RNAM PA 'DIS GZOD MA NAS ZHI BA DANG, RANG BZHIN GYIS YONGS SU
MYA NGAN LAS 'DAS PA LA SOGS PA'I TSIG GI DON KYANG DPYAD PAR BYA
BA KHO NA'O, ,GZHAN YANG MDO SDE MANG PO DANG 'GAL BA GZHAN YANG
SNANG BA NYID DE,

DE SKAD DU 'PHAGS PA DGONGS PA NGES PAR 'GREL PA LAS, DE LTA BAS
NA NGAS MTSAN NYID NGO BO NYID MED PA NYID LAS DGONGS NAS CHOS
THAMS CAD MA SKYES PA'O ZHES BSHAD DO ZHES GSUNGS TE MTSAN NYID
NGO BO NYID MED PA NYID KYANG KUN BRTAGS PA'I NGO BO NYID KHO NA
LA RNAM PAR GZHAG PA YIN NO, ,THEG

@144B PA CHEN PO LA DAD PA LAS KYANG RIGS KYI BU BYANG CHUB SEMS
DPA' CHOS LA TSUL BZHIN MA YIN PAR SGRA JI BZHIN PAR RAB TU RNAM
PAR 'BYED PA LA THEG PA CHEN PO LA DAD PA'I SKYE MCHED DU MI
'GYUR RO, ,SGRA JI BZHIN DU MA YIN PAR DGONGS PA'I TSUL BZHIN DU
YID LA BYED PA LA THEG PA CHEN PO LA DAD

PA'I SKYE MCHED DU 'GYUR RO, ,RIGS KYI BU 'DI LTAR BYANG CHUB
SEMS DPA' CHOS LA TSUL BZHIN MA YIN PAR SGRA JI BZHIN DU RNAM PAR
'BYED PA LA DAM PA MA YIN PA'I LTA BA NYI SHU RTZA BRGYAD 'BYUNG
BAR 'GYUR TE, 'DI LTA STE MTSAN MA'I LTA BA DANG, LTA BA MA YIN
PAR LTA BA'I LTA BA DANG, THA

SNYAD LA SKUR PA 'DEBS PA'I LTA BA DANG, KUN NAS NYON MONGS PA LA
SKUR PA 'DEBS PA'I LTA BA DANG, DE KHO NA NYID LA SKUR PA 'DEBS
PA'I LTA BA DANG ZHES BYA BA LA SOGS PA RGYAS PAR GSUNGS NAS RIGS
KYI BU DE LA MTSAN MA'I LTA BA GANG ZHE NA, NGAS SBYOR BA LAS
BYUNG BA'I NGO BO NYID LAS

DGONGS TE, CHOS RNAMS MED PA NYID DU BSTAN PA GANG YIN PA LA SGRA
JI BZHIN DU MNGON PAR ZHEN CING, KUN NAS NYON MONGS PA'I CHOS
RNAMS DANG, RNAM PAR BYANG BA'I CHOS RNAMS KYANG MED PA NYID DU
MNGON PAR ZHEN TE, MED PA NYID KYI MTSAN MA NYE BAR BZUNG NAS MED
PA'I LTA BAR 'GYUR TE,

DE BAS NA MTSAN MA'I LTA BA ZHES BYA'O, ,DE LA LTA BA LA MA YIN
PAR LTA BA'I LTA BA NI BYANG CHUB SEMS DPA' MED PA NYID DU LTA BA
STE, DE LA SGRA JI BZHIN DU MNGON PAR ZHEN PA NI LTA BAR 'DU SHES
SU MI 'GYUR TE, MED PAR LTA BA GANG YIN PA DE NI DE'I LTA BA CHEN
PO YIN NO, ,DE LTA BAS NA LTA BA LA

MA YIN PAR LTA BA'I LTA BA ZHES BYA'O, ,DE LA THA SNYAD LA SKUR
PA 'DEBS PA'I LTA BA DANG, KUN NAS NYON MONGS PA LA SKUR PA 'DEBS
PA'I LTA BA DANG, DE KHO NA NYID LA SKUR PA 'DEBS PA'I LTA BA NI
MTSAN MA'I LTA BA DES THAMS CAD LA SKUR PA BTAB NA THA SNYAD LA
SKUR PA 'DEBS PA'I LTA

BA LA YANG MNGON PAR ZHEN PAR 'GYUR, KUN NAS NYON MONGS PA LA
SKUR PA 'DEBS PA'I LTA BA LA YANG MNGON PAR ZHEN PAR 'GYUR, DE
KHO NA NYID LA SKUR PA 'DEBS PA'I LTA BA LA YANG MNGON PAR ZHEN
PAR 'GYUR RO ZHES GSUNGS TE, DE BAS NA LTA BA THAMS CAD MTSAN
MA'I LTA BA'I GZHI CAN

@145A *, ,KHO NA'O ZHES RGYAS PAR BRJOD DO, ,'PHAGS PA LANG KAR
GSHEGS PA LAS KYANG, BRTAGS PA'I DNGOS PO MED PA STE, ,GZHAN GYI
DBANG NI YOD PA YIN, ,SGRO 'DOGS PA DANG SKUR 'DEBS PA'I, ,MTHA'
LA RTOG PA BRLAG PAR 'GYUR, ,BRTAGS PA'I

NGO BO NYID KYIS NI, ,CHOS RNAMS THAMS CAD MA SKYES PA, ,GZHAN
GYI DBANG LA BRTEN NAS NI, ,MI RNAMS KYI NI RNAM RTOG SKYE, ,ZHES
GSUNGS TE, 'DI LAS NI GZHAN GYI DBANG GI NGO BO NYID RTEN CING
'BREL BAR 'BYUNG BA NI DON DAM PAR YOD LA, DE LA KUN BRTAGS PA'I
NGO BO NYID KYIS SKYE BA

MED PA LA SOGS PAR BSHAD DO ZHES BSTAN PAR 'GYUR RO, ,YANG DE
NYID LAS, PHUNG PO LA NI BDAG MED DE, ,BDAG LA'ANG PHUNG PO MED
PA NYID, ,DE DAG JI LTAR RTAG BZHIN MIN, ,DE DAG MED PA NYID
KYANG MIN, ,ZHES GSUNGS TE, DGAG PA 'DI GNYIS KYIS KYANG PHUNG PO
RNAMS YOD

PA NYID DU BSTAN PA YIN NO, ,STONG PA NYID CHEN PO'I MDO LAS
KYANG, LAS KYANG YOD, RNAM PAR SMIN PA YANG YOD DE, BYED PA PO NI
MI DMIGS SO ZHES GSUNGS PA DE DANG YANG 'GAL TE, 'DI LTAR GAL TE
DON DAM PAR LAS KYANG YOD, RNAM PAR SMIN PA YANG YOD NA NI DE'I
TSE CHOS THAMS

CAD NGO BO NYID MED PAR MI 'GYUR RO, ,'ON TE KUN RDZOB TU YOD NA
NI DE'I TSE BYED PA PO YANG KUN RDZOB TU YOD PAS BYED PA PO MI
DMIGS SO ZHES BRJOD PAR MI BYA'O, ,YANG 'PHAGS PA LANG KAR GSHEGS
PA LAS, JI LTAR BYIS PAS RNAM BRTAGS LTAR, ,DNGOS PO THAMS CAD
YOD PA NYID, ,

GAL TE JI LTAR MTHONG DE NYID, ,THAMS CAD DE NYID MTHONG BAR
'GYUR, ,CHOS RNAMS THAMS CAD MED PA'I PHYIR, ,KUN NAS NYON MONGS
DAG PA MED, ,DE DAG JI LTAR MTHONG BZHIN MIN, ,DE DAG MED PA NYID
KYANG MIN, ,ZHES GSUNGS TE, 'DI LAS NI CHOS THAMS CAD MED PA NYID
YIN NA KUN

NAS NYON MONGS PA DANG, RNAM PAR BYANG BA LA SKUR PA 'DEBS PA'I
NYES PAR THAL BAR 'GYUR RO ZHES BSTAN PA YIN NO, ,YANG DE NYID
LAS, DON YOD MA YIN SEMS NYID DE, ,PHYI ROL DON MTHONG LOG PA
YIN, ,RIGS PAS RNAM PAR LTA RNAMS KYI, ,GZUNG DANG 'DZIN PA 'GAG
PAR

@145B 'GYUR; ,JI LTAR BYIS PAS RNAM BRTAGS LTAR, ,PHYI ROL DON NI
YOD MA YIN, ,BAG CHAGS KYIS NI BSGRIBS PA'I SEMS, ,DON DU SNANG
BAR RAB TU 'BYUNG, ,ZHES GSUNGS SO, ,'PHAGS PA SA BCU PA LAS
KYANG, 'DI LTA STE, KHAMS GSUM PA 'DI NI SEMS TZAM MO ZHES

GSUNGS TE, DE BZHIN DU 'PHAGS PA DGONGS PA NGES PAR 'GREL PA
DANG, LANG KAR GSHEGS PA DANG, STUG PO BKOD PA LA SOGS PA LAS,
CHOS THAMS CAD SEMS TZAM GYI LUS NYID DU BSTAN PA'I PHYIR SEMS
KHO NA DON DAM PAR YOD KYI, GZHAN NI MA YIN NO ZHES BSTAN PAR

'GYUR RO, ,DE'I PHYIR CHOS THAMS CAD NGO BO NYID MED PA NYID DU
'GRUB PAR MI 'GYUR RO, ,'PHAGS PA DKON MCHOG BRTZEGS PA LAS
KYANG, 'OD SRUNGS RTAG CES BYA BA 'DI NI MTHA' GCIG GO, ,'OD
SRUNGS MI RTAG CES BYA BA 'DI NI MTHA' GNYIS PA'O, ,'OD SRUNGS DE
BZHIN DU YOD

CES BYA BA 'DI NI MTHA' GCIG GO, ,'OD SRUNGS MED CES BYA BA 'DI
NI MTHA' GNYIS PA'O, ,MTHA' 'DI GNYIS KYI DBUS GANG YIN PA NI
GTAN DU MED PA, MI GNAS PA, SNANG BA MED PA, RNAM PAR RIG PA MED
PA GNAS PA MED PA STE, 'DI NI CHOS RNAMS KYI DBU MA'I LAM LA YANG
DAG

PAR SO SOR RTOG PA'O ZHES GSUNGS TE, 'DIS NI RNAM PAR SHES PA DON
DAM PAR YOD PA, BSTAN DU MED PA LA SOGS PA'I YON TAN DANG LDAN
PA, RTAG PA DANG CHAD PA'I MTHA' GNYIS DANG BRAL BA YOD DO ZHES
BSTAN PA YIN NO, ,DE NYID KYI DBANG DU MDZAD NAS 'PHAGS PA DKON
MCHOG

SPRIN LAS KYANG, RIGS KYI BU GAL TE DON DAM PA ZHIG YOD PAR MA
GYUR NA NI TSANGS PAR SPYOD PA'I DON MED PAR 'GYUR RO ZHES GSUNGS
SO, ,'PHAGS PA DKON MCHOG BRTZEGS PA DE NYID LAS GANG DAG RNAM
PAR SHES PA DON DAM PAR YOD PA DE LA YANG SKUR BA BTAB NAS CHOS
THAMS

CAD STONG PA NYID DU MNGON PAR ZHEN CING STONG PA NYID DU LTA BA
DE DAG NI GSOR MI RUNG NGO ZHES BSTAN TE, JI SKAD DU 'OD SRUNGS
GANG ZAG TU LTA BA'I RI RAB TZAM NI BLA'I, MNGON PA'I NGA RGYAL
CAN STONG PA NYID DU LTA BA NI MA YIN NO ZHES BYA BA LA SOGS PA
GSUNGS PA LTA BU'O, ,DE NYID KYI PHYIR MA RUNG

@146A *, ,PAR MI 'GYUR BAR BYA BA'I PHYIR BCOM LDAN 'DAS KYIS
'PHAGS PA DGONGS PA NGES PAR 'GREL PA LAS STONG PA NYID KYI MTSAN
NYID GSUNGS TE, BYAMS PA GZHAN GYI DBANG GI MTSAN NYID DANG,
YONGS SU GRUB PA'I MTSAN NYID LA KUN NAS NYON MONGS PA DANG, RNAM
PAR

BYANG BAR KUN BRTAGS PA'I MTSAN NYID DANG, RNAM PA THAMS CAD DU
GTAN BRAL BA GANG YIN PA DE NI DE LA MI DMIGS TE, 'DI NI STONG PA
NYID KYI MTSAN NYID MTHA' DAG CES BYA'O ZHES GANG GSUNGS PA YIN
NO, ,GANG 'PHAGS PA RNAMS KYIS SO SO RANG GIS RIG PAR BYA BA DON
DAM PA'I

DNGOS PO GDON MI ZA BAR YOD DO, ,GZHAN DU NA 'PHAGS PA DGONGS PA
NGES PAR 'GREL PA LAS BRJOD PA NI DNGOS PO MED PA CAN MA YIN NO,
,DNGOS PO DE YANG GANG ZHE NA, GANG 'PHAGS PA'I YE SHES DANG GANG
'PHAGS PA'I GZIGS PAS BRJOD DU MED PA NYID DU MNGON PAR RDZOGS

PAR SANGS RGYAS PA STE, BRJOD DU MED PA'I CHOS NYID DE KHO NA
MNGON PAR RDZOGS PAR 'TSANG RGYA BAR BYA BA'I PHYIR 'DUS BYAS
ZHES BYA BA DANG DE BZHIN DU 'DUS MA BYAS ZHES BYA BAR MING DU
BTAGS SO ZHES GSUNGS PA GANG YIN PA 'DI DANG 'GAL BAR 'GYUR RO,
,KHYOD KYIS DON DAM PAR NA THEG PA CHEN

PO'I MTSAN NYID KYI THEG PA NI GCIG KHO NAR ZAD DE, LHAG MA NI MA
YIN NO ZHES BRJOD PA GANG YIN PA DE YANG RIGS PA DANG, LUNG DANG
'GAL TE, 'DI LTAR SGRUB PA'I RNAM PA SNA TSOGS MTHONG BA'I PHYIR
SEMS CAN RNAMS DAD PA SNA TSOGS PAR DMIGS SO, ,GANG GI PHYIR KHA
CIG NI GCIG

TU GZHAN LA PHAN PA'I BSAM PA LA ZHUGS PAR SNANG NGO, ,GZHAN DAG
NI RGYU MED PA KHO NAR PHA ROL PO SDUG BSNGAL BA KHO NAR MNGON
PAR DGA'O, ,GZHAN DAG NI BDAG LA PHAN PA DANG, BDE BA CHUNG NGU
LA YID CHAGS SHING GZHAN LA 'KHU BA YIN NO, ,DE BZHIN DU KHA CIG
NI RANG GI BDE BA PHUN

SUM TSOGS PA SGRUB PA LHUR LEN CING PHA ROL LA GNOD CING SDUG
BSNGAL BA LAS RNAM PAR LOG PA YIN NO, ,LA LA NI 'KHOR BA'I BDE BA
TZAM 'DOD CING BSOD NAMS DAG BYED DO, ,DE BZHIN DU GZHAN DAG NI
SRID PA'I BDE BA 'DOD PA LAS RNAM PAR LOG CING BDAG NYID RNAM PAR
THAR PAR BYA BA'I PHYIR

@146B BRTZON PAR BYED DO, ,GZHAN DAG NI PHA ROL PO KHO NA GROL
BAR BYA BAR SEMS SHING RDZOGS PA'I BYANG CHUB KYI GO 'PHANG GI
RGYU SBYIN PA LA SOGS PA'I PHA ROL TU PHYIN PA DAG LA RAB TU 'JUG
PAR DMIGS SO, ,DE LTA BAS NA DE LTAR SGRUB PA DPAG TU MED PA
DMIGS NAS DE'I RGYU'I BYE BRAG SEMS

CAN RNAMS KYI 'DOD PA'I MTSAN NYID RJES SU DPAG PAR BYA STE,
'BRAS BU'I BYE BRAG NI RGYU'I BYE BRAG GIS BYAS PA YIN PA'I PHYIR
RO, ,BDAG NYID 'DOD PA'I SGO KHO NA NAS 'JUG PA MTHONG BA'I PHYIR
DAD PA KHO NA 'JUG PA'I RGYU YIN NO ZHES BYA BAR NGES SO, ,SEMS
CAN RNAMS KYI DAD PA'I BYE BRAG

DE YANG RIGS KYI BYE BRAG MED NA MED PA YIN PAS DE'I PHYIR SEMS
CAN RNAMS KYI RIGS THA DAD PAS JI LTAR MTHUN PAR RIGS KYIS BYAS
PA'I SGRUB PA'I BYE BRAG GI SGO NAS THEG PA'I MTSAN NYID 'BRAS BU
YANG SNA TSOGS PA NYID YIN NO ZHES RIGS PAS THEG PA SNA TSOGS PA
NYID DU NGES PA KHO NA'O, ,

KHAMS KYI TSOGS KYI MDO LA SOGS PA LAS KYANG, SEMS CAN NI KHAMS
SNA TSOGS PA YIN PAR BSTAN TO, ,BCOM LDAN 'DAS KYIS KHAMS SNA
TSOGS MKHYEN PA'I STOBS GSUNGS PA GANG YIN PA DE YANG KHAMS SNA
TSOGS PA NYID MED PAR JI LTAR 'GYUR, 'PHAGS PA LANG KAR

GSHEGS PA LAS KYANG, MNGON PAR RTOGS PA'I RIGS LNGAR NYE BAR
BSTAN TO, ,'PHAGS PA BLO GROS MI ZAD PAS BSTAN PA LAS KYANG GSUM
PO 'DI DAG NI NGES PAR 'BYIN PAR BYED PA'I THEG PA YIN TE, 'DI
LTA STE NYAN THOS KYI THEG PA DANG, RANG SANGS RGYAS KYI THEG PA
DANG, THEG

PA CHEN PO ZHES GSUNGS SO, ,DE BZHIN DU MDO SDE MANG PO GZHAN DAG
LAS KYANG NYAN THOS LA SOGS PA'I THEG PA GSUM BSTAN PA'I PHYIR
LUNG GI SGO NAS KYANG THEG PA SNA TSOGS PA NYID DU GRUB BO,
,'PHAGS PA DAM PA'I CHOS PADMA DKAR PO LA SOGS PA LAS, THEG PA NI
GCIG KHO

NA'O ZHES BSTAN PA GANG YIN PA DE YANG DGONGS PA CAN DU BLTA BAR
BYA STE, MNYAM PA NYID LA DGONGS PA LA SOGS PAR BSTAN PA'I PHYIR
RO, ,DE LA DGONGS PA NI 'DI YIN TE, CHOS KYI DBYINGS KYI MTSAN
NYID KYI THEG PA THA DAD PA MA YIN PAS THEG PA GCIG PA NYID DE,
THEG PA NI BGROD PAR

@147A *, ,BYA BA YIN PA'I PHYIR RO, ,YANG NA NYAN THOS LA SOGS PA
BGROD PAR BYED PA'I GANG ZAG BDAG MED PAR MTSUNGS PA NYID MED
PA'I PHYIR THEG PA GCIG PA NYID DO, ,YANG NA RNAM PAR GROL BA'I
MTSAN NYID GANG YIN PA DE THA DAD PA MA YIN PA'I PHYIR THEG PA
GCIG PA NYID

DO; ,YANG NA RIG PA MA NGES PA'I NYAN THOS RNAMS THEG PA CHEN PO
KHO NAS NGES PAR 'BYUNG BA'I PHYIR THEG PA GCIG PA NYID DU BSTAN
TO, ,RNAM PA GCIG TU NA BCOM LDAN 'DAS RNAMS THUGS RJE CHEN PO
DANG LDAN PAS SEMS CAN THAMS CAD LA BDAG NYID LTA BU'I BSAM PA
BRNYES LA,

NYAN THOS KYI RIGS SU SKYES PA SNGON BYANG CHUB KYI TSOGS YANG
DAG PAR BSGRUBS PA RNAMS KYIS KYANG SANGS RGYAS SU BYA BA'I BSAM
PA THOB STE, BSAM PA THA DAD PA MA YIN PA THOB PA DE'I PHYIR THEG
PA GCIG PA NYID DO, ,RNAM PA GCIG TU NA BCOM LDAN 'DAS BDAG NYID
KYIS NYAN THOS

LA SOGS PA'I THEG PAS RNAM PA DU MAR NGES PAR 'BYUNG BA LTA BU'I
SGO NAS YONGS SU MYA NGAN LAS 'DAS PAR BSTAN PA'I PHYIR THEG PA
GCIG PA NYID DO, ,YANG NA THEG PA CHEN PO LAS MCHOG TU GYUR PA'I
THEG PA GZHAN MED PA'I PHYIR DE'I DBANG DU MDZAD NAS THEG PA GCIG
PA NYID DU BSHAD

DO ZHES DE LTA BU'I DGONGS PAS THEG PA GCIG PA NYID DU BSTAN TO,
,YANG NA NYAN THOS KYI RIGS SU MA NGES PA RNAMS KUN DU DRANG BA'I
PHYIR DANG BYANG CHUB SEMS DPA'I RIGS SU MA NGES PA RNAMS YANG
DAG PAR GZUNG BA'I PHYIR TE, DGONGS PA 'DI NI BCOM LDAN 'DAS KYIS
'PHAGS PA CHOS BCU PA DANG,

'PHAGS PA DGONGS PA NGES PAR 'GREL PA DANG 'PHAGS PA LANG KAR
GSHEGS PA LA SOGS PA LAS GSAL BAR BSTAN PA NYID DO, ,GZHAN YANG
BYANG CHUB SEMS DPA' SKYE BA BRGYUD PA DU MAS TSOGS YONGS SU
RDZOGS PAR BYED PA RNAMS KYIS SANGS RGYAS NYID KYI GO 'PHANG THOB
PAR 'GYUR GYI, NYAN THOS KYIS SRID PA'I

KUN TU SBYOR BA MA LUS PA SPANGS PA LA NI GANG GIS NA DE DAG GIS
SKYE BA BRGYUD PA DU MAS BSGRUB PAR BYA BA'I SANGS RGYAS NYID
THOB PAR 'GYUR BA YANG SRID PAR NYID MTSAMS SBYOR BA NI 'GA' YANG
MI SRID DO, ,JI LTAR SRID PA'I RTZA BA PHRA RGYAS TE, ,ZHES BSHAD
LA DE DAG KYANG BDAG TU 'DZIN PA

@147B LAS RAB TU 'BYUNG BA KHO NA'O ZHES BYA BA NI NGES PA DANG
'DOD PA YIN NO, ,'PHAGS PA RNAMS NI BDAG TU LTA BA DANG 'GAL BA
BDAG MED PA'I LAM GOMS PAS PHRA RGYAS THAMS CAD RTZA BA DANG BCAS
TE BCAD PA NYID DO, ,DE CHAD NA DE DAG GI SKYE BA YANG GZHI MED
PA'I PHYIR CHAD PA YIN PAS DE DAG GI

SKYE BA BRGYUD PA DU MAS BSGRUB PAR BYA BA SANGS RGYAS NYID THOB
PAR LTA GA LA 'GYUR, GANG YANG BCOM LDAN 'DAS KYIS DAM PA'I CHOS
PADMA DKAR PO LAS NYAN THOS RNAMS SANGS RGYAS NYID DU LUNG BSTAN
PA MDZAD PA GANG YIN PA DE NI SPRUL PA'I NYAN THOS RNAMS SPRUL
NAS SAM, BYANG CHUB TU

YONGS SU BSNGO BA RNAMS LAS DGONGS NAS MDZAD PA YIN NO ZHES BYA
BAR BLTA STE, 'DI NI BCOM LDAN 'DAS KYIS 'PHAGS PA LANG KAR
GSHEGS PA LA SOGS PA LAS BSTAN PA NYID DO, ,GANG YANG 'PHAGS PA
TING NGE 'DZIN GYI RGYAL PO LAS, 'DI NA SNOD MIN SEMS CAN 'GA'
YANG

MED; ,'GRO BA 'DI DAG THAMS CAD SANGS RGYAS 'GYUR, ,ZHES 'BYUNG
BA GANG YIN PA DE YANG BSHAD PA'I DUS DE NA NYE BA'I 'GRO BA
RNAMS LAS DGONGS NAS GSUNGS SO ZHES BYA BAR KHONG DU CHUD PAR
BYA'O, ,KHA CIG LAS SEMS CAN THAMS CAD NI DE BZHIN GSHEGS PA'I
SNYING PO CAN NO ZHES

'BYUNG BA GANG YIN PA DE YANG DE BZHIN NYID KYI MTSAN NYID DE
BZHIN NYID LA DGONGS NAS GSUNGS PA YIN NO, ,DE LTA BAS NA DON DAM
PAR THEG PA GSUM YANG YOD PA NYID LA CHOS THAMS CAD KYANG NGO BO
NYID DANG BCAS PA NYID DO ZHES ZER TE, PHYOGS SNGA MA YIN NO, ,DE
LTA BAS NA 'DI LA LAN GDAB

PAR BYA STE, DE LA RE ZHIG LUNG GI SGO NAS NI CHOS THAMS CAD NGO
BO NYID MED PAR SGRUB NUS PA MA YIN TE, DE SU YANG KHAS MI LEN
PA'I PHYIR RO ZHES BYA BA LA SOGS PA SMRAS PA GANG YIN PA DE LA
BRJOD PAR BYA'O, ,CI SU YANG KHAS MI LEN PA'I PHYIR LUNG GCIG TU
BLANG BAR BYA BA MA YIN PA KHO NA'AM,

'ON TE BLANG BAR BYA BA NYID KYANG YIN, DE LA RE ZHIG PHYOGS DANG
PO LTAR NI RIGS PA MA YIN TE, DE LTA NA NI SU YANG LUNG GANG LA
YANG BRTEN PAR BYA BA YANG MA YIN PAR 'GYUR TE, DE SU YANG KHAS
MI LEN PA'I PHYIR RO, ,DE LA KHA CIG NGA RGYAL GYIS SAM, DON DU
MI GNYER BAS SAM, SDIG PA'I

@148A *, ,GROGS PO DANG PHRAD PAS SAM, YID RNAM PAR RMONGS PAS
SAM, DGE BA'I BSHES GNYEN YANG DAG PA MA RNYED PAS SAM, GZHAN GYI
NGOR 'JUG PAS SAM, DAD PA LA SOGS PA'I DBANG PO DANG BRAL BAS
SAM, LEGS PAR RTOGS PA'I MKHAS PA

DANG BRAL BAS BCOM LDAN 'DAS KYI GSUNG RAB RIN PO CHE THOG MA
DANG THA MA DANG BAR DU DGE BA LA MI BRTEN DU ZIN KYANG CI DE
TZAM GYIS MKHAS PA RANG DANG GZHAN LA PHAN PA SKYED PAR BYED PA'I
THABS THOB PA LEGS PAR RTOG PA LA MKHAS PA RNAMS KYANG RTEN PAR
MI BYED DAM, TSONG PA NGAN PA

RNAMS KYIS RIN THANG MED PA'I NOR BU RIN PO CHE YONGS SU MA SHES
NAS BOR ZHES TE, TSONG PA BZANG PO LEGS PAR RTOG PA LA MKHAS PA
RNAMS KYANG DE MI LEN PA NI MA YIN NO, ,'ON TE BSREGS PA DANG
BDAR BA DANG BCAD PA DAG GIS GSER BZANG PO BZHIN DU MNGON SUM
DANG RJES SU

DPAG PA DANG PHAN TSUN 'GAL BA DAG GIS MI 'GAL BA'I PHYIR DANG,
LUNG GZHAN YANG DE LAS BZLOG PA NYID KYI PHYIR MKHAS PA MNGON PAR
MTHO BA DANG, NGES PAR LEGS PA'I 'BRAS BU 'DOD PA PHUN SUM TSOGS
PA MA LUS PAR BSGRUB PA LA GZO BA RNAMS KYIS DE YONGS SU SPANGS

NAS; GSUNG RAB RIN PO CHE GCIG TU DGE BA GANG YIN PA DE LA BRTEN
PAR BYA BA KHO NA'O ZHES BYA BA'I PHYOGS YIN NA NI, DE'I TSE
KHYED BCOM LDAN 'DAS KYI GSUNG RAB NYID YONGS SU BRTAGS TE KHAS
LEN NA NI BCOM LDAN 'DAS KYIS SHES RAB KYI PHA ROL TU PHYIN PA LA
SOGS PA LAS

DBU MA'I LAM GSAL RAB TU BSTAN PA MDZAD PA 'DI LA YANG CI'I PHYIR
MI BRTEN, GAL TE BDAG NYID DE LA BRTEN MI NUS SU CHUG NA'ANG, 'ON
KYANG 'PHAGS PA KLU SGRUB KYI ZHAL SNGA NAS, RIGS PA'I SGRON MA'I
TSOGS RNAM PA DU MAS 'DI GSAL RAB TU BRJOD NA DE'I STOBS KYIS
KYANG CI'I

PHYIR KHAS MI LEN, DE NYID KYI PHYIR SLOB DPON DE NI BCOM LDAN
'DAS KYIS DE STON PA'I PHYIR DANG, SA DANG PO THOB PA'I PHYIR
'PHAGS PA LANG KAR GSHEGS PA LA SOGS PA LAS LUNG BSTAN TO, ,GAL
TE 'DIS 'DI LOG PAR STON PAR 'GYUR NA NI BCOM LDAN 'DAS KYIS DE
LTAR LUNG

@148B STON PAR YANG MI 'GYUR RO, ,DE'I PHYIR SLOB DPON GYI TSIG
SPANGS NA BCOM LDAN 'DAS KYI BKA' SPANGS PA KHO NAR 'GYUR RO, ,DE
LTA BAS NA DE LUNG DANG LDAN PAS 'PHAGS PA KLU SGRUB KYI ZHAL
SNGA NAS BSTAN PA'I LAM BOR NAS, 'PHAGS PA MA YIN PA'I SKYE BOS
RAB TU BSTAN

PA LA BRTEN PAR NI RIGS PA MA YIN NO, ,KHO BO CAG GI SGRA RNAMS
LA DON DAM PA'I 'BREL PA 'GA' YANG MI 'DOD DO, ,DE'I PHYIR DE
BKAG PAS MI 'DOD PAR 'GYUR BA MA YIN NO, ,'ON KYANG 'DI NI BRDA
MNGON PAR SHES PA LA SMRA BA PO'I 'DOD PAS THA SNYAD KYI SGO NAS
STON PAR

BYED DO, ,DON DANG SKABS LA SOGS PAS 'KHRUL PA MED PA'I MIS BRJOD
PA'I SGRA RNAMS BRJOD PAR 'DOD PA'I DON DAM 'BREL PA MED PAR YANG
RNAM PA THAMS CAD DU NGES PAR BYA BAR MI NUS TE, GZHAN DU NA THA
SNYAD THAMS CAD CHAD PA KHO NAR 'GYUR RO, ,SDANG BA MA YIN PA
DANG,

MA RMONGS PA DANG, MA CHAGS PA RNAMS KYI TSIG BDEN PA'I DON NYID
STON PA'I PHYIR THAMS CAD KYI TSIG LOG PA'I DON NYID KYANG MA YIN
TE, DE NI RANG GI RGYUD LA YANG NGES PA'I PHYIR RO, ,DE'I PHYIR
BKA' GANG ZHIG TSUL GSUM GYI BRTAG PAS YONGS SU DAG PA THOG MA
DANG THA MA DANG BAR DU

DGE BAR NGES PA DE NI MI SLU BA'I PHYIR DE MKHAS PA RNAMS KYIS
BRTEN PAR BYA BA NYID DO, ,KHO BO CAG NI DE BZHIN GSHEGS PA'I
GSUNG RAB DANG ZHE 'GRAS PA'I MI MU STEGS CAN RNAMS LA, DE SGRUB
PA'I PHYIR BCOM LDAN 'DAS KYI BKA' TSAD MA NYID DU BRJOD PA NI MA
YIN NO, ,'ON

KYANG LUNG GI DON DPYOD NA DE'I LUNG DANG LDAN PA LA DE KHUNGS
NYID DU RAB TU STON TO, ,DE STON PAR BYED PA'I BCOM LDAN 'DAS KYI
BKA' MED PA NYID DO ZHES BRJOD PAR YANG RIGS PA MA YIN TE, 'DI
LTAR BCOM LDAN 'DAS KYIS NGES PA'I DON GYI MDO LA BRTEN PAR
GSUNGS KYI, DRANG BA'I DON

LA NI MA YIN NO, ,NGES PA'I DON KYANG GANG LA BYA ZHE NA, TSAD MA
DANG BCAS PA DANG, DON DAM PA'I DBANG DU MDZAD NAS BSHAD PA GANG
YIN PA STE DE NI DE LAS LOGS SHIG GZHAN GANG DU YANG DRANG BAR MI
NUS PA'I PHYIR RO, ,CHOS THAMS CAD MI SKYE BA YANG TSAD MAS YANG
DAG PAR GRUB STE,

@149A *, ,DE NYID KYI PHYIR DE NI RIGS PA DANG LDAN PA NYID KYIS
DON DAM PA ZHES BYA'O, ,DE SKAD DU 'PHAGS PA CHOS YANG DAG PAR
SDUD PA LAS, MI SKYE BA NI BDEN NO, ,SKYE BA LA SOGS PA CHOS
GZHAN NI MI BDEN TE, BRDZUN PA SLU BA'I CHOS CAN NO ZHES GSUNGS
SO, ,

'PHAGS PA BDEN PA GNYIS BSTAN PA LAS KYANG, LHA'I BU DON NI DON
DAM PAR MI SKYE BA YIN NO ZHES GSUNGS TE, DE NI KUN NAS NYON
MONGS PA DANG, RNAM PAR BYANG BA'I CHOS THAMS CAD LA RNAM PAR
GZHAG GI 'GA' TZAM LA NI MA YIN NO, ,DE BZHIN DU YANG DE NYID
LAS, LHA'I BU 'DI

LTA STE DPER NA KHAM SA'I SNOD KYI NANG GI NAM MKHA' GANG YIN PA
DANG, RIN PO CHE'I SNOD KYI NANG GI NAM MKHA' GANG YIN PA 'DI NI
DON DAM PAR NAM MKHA'I KHAMS KHO NAR ZAD DE, 'DI LA THA DAD DU
BYA BA CUNG ZAD KYANG MED DO, ,LHA'I BU DE BZHIN DU KUN NAS NYON
MONGS PA GANG YIN PA DE YANG

DON DAM PAR SHIN TU MI SKYE BA NYID DO, ,RNAM PAR BYANG BA GANG
YIN PA DE YANG DON DAM PAR SHIN TU MI SKYE BA NYID DO, ,'KHOR BA
YANG DON DAM PAR SHIN TU MI SKYE BA NYID DO, ,MYA NGAN LAS 'DAS
PA'I BAR DU YANG DON DAM PAR SHIN TU MI SKYE BA NYID DE, 'DI LA
THA DAD DU BYA BA CUNG ZAD KYANG MED DO, ,

DE CI'I PHYIR ZHE NA, DON DAM PAR CHOS THAMS CAD SHIN TU MA SKYES
PA'I PHYIR RO ZHES GSUNGS TE, DE LTAR NA SKYE BA MED PA 'DI YANG
DON DAM PA DANG MTHUN PA'I PHYIR DON DAM PA ZHES BYA'I DNGOS SU
NI MA YIN TE, DNGOS SU NI DON DAM PA SPROS PA THAMS CAD LAS 'DAS
PA'I PHYIR RO, ,DE'I PHYIR GANG

CUNG ZAD JI TZAM DU SKYE BA MED PA LA SOGS PA'I MTSAN NYID KYI
DON DAM PA'I DBANG DU BSTAN PA MDZAD PA DE THAMS CAD NI NGES PA'I
DON DU GZUNG BAR BYA LA BZLOG PA NI DRANG BA'I DON TO, ,DE SKAD
DU 'PHAGS PA BLO GROS MI ZAD PAS BSTAN PA LAS, NGES PA DANG DRANG
BA'I DON GYI MDO SDE'I MTSAN NYID

BSHAD DE, NGES PA'I DON GYI MDO SDE NI GANG, DRANG BA'I DON GYI
MDO SDE NI GANG ZHE NA, MDO SDE GANG DAG KUN RDZOB BSGRUB PA
BSTAN PA DE DAG NI DRANG BA'I DON ZHES BYA'O, ,MDO SDE GANG DAG
DON DAM PA BSGRUB PA BSTAN PA DE DAG NI NGES PA'I DON ZHES BYA'O,
,MDO SDE GANG DAG TSIG DANG YI

@149B GE SNA TSOGS BSTAN PA GANG YIN PA DE DAG NI DRANG BA'I DON
ZHES BYA'O, ,MDO SDE GANG DAG ZAB MO BLTA DKA' BA RTOGS PAR DKA'
BA BSTAN PA DE DAG NI NGES PA'I DON ZHES BYA'O, ,MDO SDE GANG DAG
BDAG DANG, SEMS CAN DANG, SROG DANG, GSO BA DANG, SKYES BU DANG,
GANG ZAG

DANG, SHED LAS SKYES PA DANG, SHED BU DANG, BYED PA PO DANG, TSOR
BA PO SKAD SNA TSOGS KYIS BSHAD PAR BYA BA BDAG PO MED PA LAS
BDAG PO LTA BUR BSTAN PA DE DAG NI DRANG BA'I DON ZHES BYA'O, MDO
SDE GANG DAG DNGOS PO STONG PA NYID DANG, MTSAN MA MED PA DANG,
SMON MED PA

DANG; MNGON PAR 'DU BYED PA MED PA DANG, SKYE BA MED PA DANG, MA
SKYES PA DANG, SEMS CAN MED PA DANG, SROG MED PA DANG, GANG ZAG
MED PA DANG, BDAG PO MED PA RNAM PAR THAR PA'I SGO STON PA DE DAG
NI NGES PA'I DON ZHES BYA'O ZHES RGYAS PAR GSUNGS PA GANG YIN
PA'O, ,SKYE BA

MED PA LA SOGS PA BSTAN PA MDO GZHAN DAG LAS DGONGS PA GZHAN GYI
NGES PA'I DON DU BSHAD DO ZHES BRJOD PAR YANG RIGS PA MA YIN TE,
DE LTA NA NI BDAG LA SOGS PA BSTAN PA YANG NGES PA'I DON DU 'GYUR
RO, ,DE LTA BAS NA DON DAM PA BRJOD PA KHO NA NGES PA'I DON YIN
LA, BZLOG

PA NI DRANG BA'I DON YIN NO ZHES BYA BAR KHONG DU CHUD PAR BYA'O,
,'PHAGS PA SANGS RGYAS THAMS CAD KYI YUL LA 'JUG PA YE SHES SNANG
BA'I RGYAN LAS KYANG, NGES PA'I DON GANG YIN PA DE NI DON DAM
PA'O ZHES GSUNGS LA, SKYE BA MED PA LA SOGS PA YANG 'PHAGS PA BLO
GROS MI ZAD

PAS BSTAN PA LAS, NGES PA'I DON TO ZHES BSTAN TE, DE LTA BAS NA
SKYE BA MED PA LA SOGS PA KHO NA DON DAM PA'O ZHES BYA BAR NGES
SO, ,GAL TE DE LTA YIN NA, 'O NA JI LTAR BCOM LDAN 'DAS KYIS
'PHAGS PA DGONGS PA NGES PAR 'GREL PA LAS, NGO BO NYID GSUM PO
NGO BO NYID MED

PA RNAM PA GSUM LAS DGONGS NAS CHOS THAMS CAD NGO BO NYID MED PAR
BSTAN ZHE NA, 'DI NI NYES BA MED DE, GANG DAG KUN RDZOB PA'I NGO
BO NYID LA YANG SKUR PA 'DEBS PAR BYED PA DANG, DAM PA MA YIN
PA'I BSTAN BCOS MNYAN PA LA SOGS PA LA MNGON PAR ZHEN PAS BLO
GROS PHYIN CI

@150A *, ,LOG TU GYUR PA GANG DAG KUN RDZOB TU YOD PA MA YIN PA
BRDZUN PA KHO NA LA YANG RTAG PA LA SOGS PA'I DNGOS POR SGRO
'DOGS SHING GZUGS LA SOGS PA JI LTAR SNANG BA YANG JI LTA BA DE
BZHIN DU YONGS SU 'DZIN PAR 'GYUR BA DE DAG SGRO 'DOGS PA DANG
SKUR PA 'DEBS PA'I

MTHA' GNYIS SU LHUNG BA'I BLOS DON DAM PA'I TSUL GYI RGYA MTSO
MTHA' GNYIS DANG BRAL BA SHIN TU ZAB MO LA MI 'JUG PAS DE'I DON
DU BCOM LDAN 'DAS KYIS SKYE BA MED PA LA SOGS PA BSTAN PA DON DAM
PA'I DBANG DU MDZAD PA KHO NAR BRJOD CING NGO BO NYID MED PA RNAM
PA GSUM GYI DGONGS PA

BSTAN PAS DBU MA'I LAM MTHA' GNYIS DANG BRAL BA RAB TU BSTAN PA'I
PHYIR NGES PA'I DON KHO NA GZHUNG 'DZUGS PAR MDZAD PA YIN NO,
,DBU MA PA RNAMS KYANG NGO BO NYID GSUM RNAM PAR GZHAG PA KHAS MI
LEN PA NI MA YIN TE, GZHAN DU NA MTHONG BA LA SOGS PA DANG 'GAL
BA JI LTAR SPONGS

PAR 'GYUR, DE LA DNGOS PO MA BRTAGS NA GRAGS PA JI LTAR SNANG BA
SGYU MA BZHIN DU BRTEN NAS BYUNG BA GANG YIN PA DE NI GZHAN GYI
DBANG GI NGO BO NYID YIN NO, ,DE YANG KUN RDZOB TU SGYU MA BZHIN
DU GZHAN GYI RKYEN GYI DBANG GIS SKYE'I BDAG NYID KHO NA NI MA
YIN PAS SKYE BA NGO BO NYID MED PA NYID

DU RNAM PAR GZHAG STE, MKHAS PA RNAMS NI BRTEN NAS BYUNG BA GANG
YIN PA DE RANG BZHIN GYIS STONG PA NYID DO ZHES BYA BAR NGES PAR
'DZIN TE RANG BZHIN NI BCOS MA NYID DU RIGS PA MA YIN NO, ,MA
BYUNG BA LA BYUNG BA DANG, BYUNG NAS MED PA YANG MA YIN TE, GCIG
LA YOD PA DANG

MED PA DAG NI RIM GYIS KYANG 'GAL BA'I PHYIR RO, ,DE SKAD DU,
RANG BZHIN RGYU DANG RKYEN DAG LAS, ,'BYUNG BAR RIGS PA MA YIN
NO, ,RGYU DANG RKYEN LAS BYUNG NA NI, ,RANG BZHIN BYAS PA CAN DU
'GYUR, ,RANG BZHIN DAG NI JI LTA BUR, ,BYAS PA CAN ZHES BYA BAR
'GYUR, ,GAL TE

RANG BZHIN GYIS YOD 'GYUR, ,DE NI MED PA NYID MI 'GYUR, ,RANG
BZHIN GZHAN DU 'GYUR BAR NI, ,NAM YANG 'THAD PA MA YIN NO, ,ZHES
BSHAD DO, ,YANG NGO BO NYID KYIS YOD YIN NA, ,MED PAR RUNG BA MA
YIN NO, ,ZHES BSHAD DO, ,BCOM LDAN 'DAS KYIS KYANG 'PHAGS PA
KLU'I

@150B RGYAL PO MA DROS PAS ZHUS PA LAS, GANG ZHIG RKYEN LAS SKYES
PA DE MA SKYES, ,DE LA SKYE BA'I RANG BZHIN YOD MA YIN, ,RKYEN LA
RAG LAS GANG DE STONG PAR BSHAD, ,GANG ZHIG STONG NYID SHES TE
BAG YOD YIN, ,ZHES BSTAN TO, ,KLU'I RGYAL PO RGYA MTSOS ZHUS PA
LAS,

GANG DAG RTEN CING 'BREL PAR 'BYUNG, ,DE DAG NGO BO NYID KYIS
MED, ,GANG DAG NGO BO NYID MED PA, ,DE DAG GANG DU'ANG MI 'BYUNG
NGO, ,ZHES GSUNGS SO, ,DE NYID KYI PHYIR 'PHAGS PA YAB DANG SRAS
MJAL BA LAS KYANG, RTEN CING 'BREL PAR 'BYUNG BA LA 'JUG PAS CHOS
KYI DBYINGS

LA 'JUG PA BSTAN TE, JI SKAD DU, BCOM LDAN 'DAS DE LA MA RIG PA
NI MA RIG PA NYID KYIS MA MCHIS SO, ,DE CI'I SLAD DU ZHE NA, 'DI
LTAR MA RIG PA NI NGO BO NYID DANG BRAL BA LAGS SO, ,CHOS GANG LA
NGO BO NYID MA MCHIS PA DE NI DNGOS PO MA MCHIS PA'O, ,GANG DNGOS
PO MA

MCHIS PA DE NI YONGS SU MA GRUB PA'O, ,GANG YONGS SU MA GRUB PA
DE NI SKYE BAR YANG MI 'GYUR, DE 'GAG PAR YANG MI 'GYUR RO, ,GANG
MA SKYES MA 'GAGS PA DE NI 'DAS PA ZHES GDAGS PAR BGYI BA MA
LAGS, MA 'ONGS PA MA LAGS, DA LTAR BYUNG BA ZHES GDAGS PAR BGYI

BA MA LAGS SO, ,GANG DUS GSUM DU YANG MI 'THAD PA DE NI MING MA
MCHIS PA, MTSAN NYID MA MCHIS PA, MTSAN MA MA MCHIS PA, GDAGS SU
MA MCHIS PA STE, SEMS CAN RNAMS GZUNG BA'I PHYIR MING TZAM DANG,
BRDA TZAM DANG, THA SNYAD TZAM DANG, KUN RDZOB TZAM DANG,

BRJOD PA TZAM DANG, GDAGS PA TZAM NI MA GTOGS SO, ,MA RIG PA NI
DON DAM PAR MI DMIGS SO, ,CHOS GANG DON DAM PAR MI DMIGS PA DE NI
GDAGS PAR BGYI BA MA LAGS, THA SNYAD GDAGS PAR BGYI BA MA LAGS,
BRJOD PAR BGYI BA MA LAGS TE, BCOM LDAN 'DAS

MING TZAM DANG BRDA TZAM GANG LAGS PA DE YANG YANG DAG PA MA LAGS
SO ZHES BYA BA RGYAS PAR GSUNGS SO, ,DE'I PHYIR GZHAN GYI DBANG
GI NGO BO NYID NI YANG DAG PA'I NGO BO NYID DU RIGS PA MA YIN TE,
DE LTA NA NI SGYU MA LA SOGS PA YANG DNGOS PO NYID DU THAL BAR
'GYUR TE, DE DAG KYANG

@151A *, ,RKYEN LA RAG LAS PAR KHYAD PAR MED PA'I PHYIR RO, ,DE
BAS NA GZHAN GYI DBANG GI NGO BO NYID 'DI SGYU MA DANG KHYAD PAR
MED PA NYID KYI PHYIR SKYE BA NGO BO NYID MED PA NYID DU RNAM PAR
GZHAG GO, ,DE SKAD DU, 'PHAGS PA DGONGS PA NGES PAR 'GREL PA DE
NYID LAS

DPER NA SGYU MA BYAS PA LTAR DE BZHIN DU SKYE BA NGO BO NYID MED
PAR NYE BAR BLTA BAR BYA'O ZHES GSUNGS SO, ,GZHAN GYI DBANG GI
NGO BO NYID SGYU MA LA SOGS PA DANG KHYAD PAR MED PA DE NYID LA
RTAG PA DANG MI RTAG PA LA SOGS PA DON DAM PA PA'I RANG GI NGO
BOR SGRO 'DOGS PA GANG YIN PA DE NI KUN

BRTAGS PA'I NGO BO NYID DO, ,DE YANG JI LTAR KUN BRTAGS PA'I
MTSAN NYID DU MA GRUB PA'I PHYIR MTSAN NYID NGO BO NYID MED PA
NYID DU RNAM PAR GZHAG GO, ,NGO BO NYID MED PA 'DI YANG DNGOS SU
NA GZHAN GYI DBANG GI NGO BO NYID KHO NA LA RNAM PAR GZHAG STE,
DE NYID LA DE'I MTSAN NYID DU NYE BAR BRTAGS PA'I PHYIR RO, ,DE'I
PHYIR CHOS THAMS CAD

MI RTAG PA LA SOGS PA JI LTAR RNAM PAR GZHAG PA'I MTSAN NYID DON
DAM PA PAS STONG PA'I PHYIR MA SKYES PA YIN NO, ,DE'I PHYIR MA
'GAGS PA YIN NO, ,DE'I PHYIR GZOD MA NAS ZHI BA YIN NO, ,DE'I
PHYIR RANG BZHIN GYIS YONGS SU MYA NGAN LAS 'DAS PA YIN NO, ,DE
SKAD DU, 'PHAGS

PA DGONGS PA NGES PAR 'GREL BA DE NYID LAS, GANG RANG GI MTSAN
NYID KYIS MED PA DE NI MA SKYES PA'O, ,GANG MA SKYES PA DE NI MA
'GAGS PA'O, ,GANG MA 'GAGS PA DE NI GZOD MA NAS ZHI BA'O, ,GANG
GZOD MA NAS ZHI BA DE NI RANG BZHIN GYIS YONGS SU MYA NGAN LAS
'DAS PA'O ZHES

GSUNGS SO, ,YANG DE LTA BAS NA NGAS MTSAN NYID NGO BO NYID MED PA
NYID LAS DGONGS NAS CHOS THAMS CAD MA SKYES PA'O ZHES BSHAD DO
ZHES GSUNGS PA GANG YIN PA DER YANG SGRA JI BZHIN GYI DON DU
YONGS SU RTOG PA DE SEL BAR YANG MDZAD LA, GZHAN GYI DBANG GI NGO
BO NYID KUN RDZOB

PA LA JI SKAD BSHAD PA'I KUN BRTAGS PA'I BDAG NYID KYIS DBEN PA
SGRUB CING SKUR BA MI 'DEBS PA'I KUN RDZOB KYI NGO BO YANG STON
PA YIN GYI, DON DAM PA NYID DU NI MA YIN NO, ,MTSAN NYID MED PA'I
NGO BO NYID NI 'GA' YANG RIGS PA MA YIN TE, JI SKAD DU, MTSAN
NYID MED PA'I DNGOS

@151B PO NI, ,'GA' YANG GANG NA'ANG YOD MA YIN, ,ZHES BSHAD PA
LTA BU'O, ,CHOS THAMS CAD DON DAM PAR RTAG TU RANG BZHIN GYIS NGO
BO NYID MED PA KHO NAR GNAS PA GANG YIN PA DE NI YONGS SU GRUB
PA'I NGO BO NYID YIN TE, DE NI RTAG TU SGRO BTAGS PA MED PA NYID
DU GRUB PA'I PHYIR RO, ,DE YANG TSAD

MAS YANG DAG PAR GRUB PA'I BDAG NYID KYIS DON DAM PA ZHES KYANG
BYA LA NGO BO NYID MED PAS RAB TU PHYE BA'I PHYIR NGO BO NYID MED
PA NYID KYANG YIN NO, ,DE'I PHYIR 'DI NI DON DAM PAR NGO BO NYID
MED PA YIN NO, ,DE SKAD DU 'PHAGS PA DGONGS PA NGES PAR 'GREL PA
LAS, DE NI DON DAM PA YANG YIN LA, CHOS

RNAMS NGO BO NYID MED PAS RAB TU PHYE BA YANG YIN PAS DE'I PHYIR
DON DAM PA NGO BO NYID MED PA'O ZHES BYA'O ZHES GSUNGS TE, GANG
GI PHYIR NGO BO NYID MED PA 'DIS CHOS THAMS CAD NGO BO NYID MED
PA KHO NA YIN PAS DE'I PHYIR SKYE BA MED PA LA SOGS PA BSTAN PA
NGES PA'I DON YIN NO, ,DE NI DON DAM PA LA

DGONGS NAS BSTAN PA'I PHYIR MTHONG BA LA SOGS PA DANG 'GAL BA
YANG MA YIN LA, SGRA JI BZHIN DU YONGS SU RTOG PA YANG MA YIN NO,
,DE'I PHYIR DGONGS PA BSTAN PA YANG NGES PA'I DON NYID DU 'GAL
BAR MI BYED DO, ,DE NYID KYI PHYIR SKYE BA MED PA LA SOGS PA
BSTAN PA NGES PA'I DON NYID DU BSGRUB

PA'I PHYIR DANG, MTHONG BA LA SOGS PA DANG 'GAL BA BSAL BA'I
PHYIR, SGRA JI BZHIN DU RTOG PA GSAL BA'I PHYIR 'PHAGS PA DGONGS
PA NGES PAR 'GREL PA DE NYID LAS, DON DAM YANG DAG 'PHAGS GZHAN
YANG, ,NGAS DON DAM PA NGO BO NYID MED PA CHOS BDAG MED PAS RAB
TU PHYE BA LAS

KYANG DGONGS TE, CHOS THAMS CAD MA SKYES PA DANG, CHOS THAMS CAD
MA 'GAGS PA DANG, GZOD MA NAS ZHI BA DANG, RANG BZHIN GYIS YONGS
SU MYA NGAN LAS 'DAS PAR BSHAD DO ZHES BSTAN NO, ,GAL TE DE LTA
YIN NA, 'O NA DAD PA CHER 'BYUNG GI MDO LAS, NGAS GANG SBYOR BA
LAS

BYUNG BA'I NGO BO NYID LAS DGONGS TE, CHOS THAMS CAD MED PA NYID
DU BSTAN PA GANG YIN PA DE LA SGRA JI BZHIN DU MNGON PAR ZHEN
CING, KUN NAS NYON MONGS PA'I CHOS RNAMS DANG, RNAM PAR BYANG
BA'I CHOS RNAMS KYANG MED PA NYID DU MNGON PAR ZHE NA NAS MED
PA'I MTSAN MA BZUNG STE, MED PA'I

@152A *, ,LTA BAR 'GYUR RO, ,DE LTA BAS NA MTSAN MA'I LTA BA ZHES
BYA'O ZHES RGYAS PAR GSUNGS PA GANG YIN PA 'DI JI LTAR DRANG ZHE
NA, 'DI LA YANG JI SKAD BSHAD PA'I GZHAN GYI DBANG GI NGO BO NYID
KUN RDZOB TU RGYU DANG RKYEN SBYOR BA'I STOBS KYIS SKYES PA NYID
KYI SGYU MA BZHIN DU

NGO BO NYID MED PA'I PHYIR SBYOR BA LAS BYUNG BA ZHES BYA'O, ,DE
SKAD DU 'PHAGS PA SHES RAB KYI PHA ROL TU PHYIN PA LAS, SBYOR BA
LAS BYUNG BA'I NGO BO NYID NI YOD PA MA YIN TE, RTEN CING 'BREL
BAR 'BYUNG BA'I PHYIR RO ZHES GSUNGS SO, ,DE NYID LA JI SKAD
BSHAD PA'I KUN BRTAGS PA'I

NGO BO NYID GANG YIN PA DE YANG RTOGS PAS MNGON PAR BSGRUBS PA
NYID KYIS DE LA GLO BUR BA YIN PA'I PHYIR SBYOR BA LAS BYUNG BA
ZHES BYA'O, ,NGO BO NYID 'DI NI RNAM PA GNYIS KA YANG DON DAM PAR
MI RUNG STE, DE'I PHYIR CHOS THAMS CAD NGO BO NYID 'DIS DON DAM
PAR NGO BO NYID MED PA YIN GYI, KUN RDZOB PA'I

NGO BO NYID KYANG MED PA'I PHYIR NI MA YIN NO, ,DE MED NA NI KUN
NAS NYON MONGS PA DANG RNAM PAR BYANG BA'I CHOS RNAM PAR GZHAG
PAR YANG MI 'GYUR TE, DE NI DES RAB TU PHYE BA YIN GYI DON DAM
PAS NI MA YIN NO ZHES MDO GZHAN DAG LAS BRJOD PA'I PHYIR RO,
,DE'I PHYIR DON DAM PA'I DGONGS

PA MI SHES PA GANG DAG SNGAR KUN RDZOB KYI NGO BO NYID KYANG
DNGOS PO'I NGO BOR BZUNG NAS, PHYIS DE YANG MED PAR SEMS SHING
SKYE BA MED PA LA SOGS PA BSTAN PA LA SGRA JI BZHIN GYI DON DU
MNGON PAR ZHEN PA DE DAG DNGOS PO MED PA LA SOGS PA'I MTSAN MA
GZUNG BA'I PHYIR MTSAN MA LA SOGS PA'I

LTA BAR 'GYUR BAS DE DGAG PA'I PHYIR 'DI GSUNGS KYI, DBU MA PA
RNAMS LA NI MA YIN NO, ,DE DAG NI DE KHO NA NYID DE MTSAN MAR
'DZIN PA THAMS CAD LAS LOG PAR BRJOD PA'I PHYIR DE DAG LA DNGOS
PO MED PA LA SOGS PA'I MTSAN MAR 'DZIN PA MED DE, JI SKAD DU,
GZHAN GYI RKYEN MIN ZHI

BA STE, ,SPROS PA RNAMS KYIS MA SPROS PA, ,THA DAD DON MIN RNAM
MI RTOG, ,'DI NI YANG DAG MTSAN NYID DO, ,ZHES BSHAD PA DANG,
YANG, YOD CES BYA BA RTAG PAR 'DZIN, ,MED CES BYA BA CHAD PAR
LTA, ,DE LTAS YOD DANG MED NYID LA, ,MKHAS PAS GNAS PAR MI BYA'O,
,ZHES BSHAD

@152B PA LTA BU'O, ,GANG DAG DNGOS PO MED PA LA SOGS PA'I MTSAN
MAR 'DZIN PA DE DAG NI DE KHO NA NYID MTHONG BAR BYA BA'I SKABS
MED PA NYID DE, GANG DAG RANG DNGOS GZHAN DNGOS DANG, ,DNGOS DANG
DNGOS MED NYID MTHONG BA, ,DE DAG SANGS RGYAS BSTAN PA LA, ,YANG
DAG MTHONG BA MA YIN

NO; ,ZHES BSHAD PA GANG YIN PA'O, ,DNGOS PO MED PAR MNGON PAR
ZHEN PA 'DI DNGOS POR MNGON PAR ZHEN PA SNGON DU 'GRO BA CAN YIN
PAR MDO LAS BRJOD DE, JI SKAD DU, 'PHAGS PA LANG KAR GSHEGS PA
LAS, MED PA YOD PA'I ZLAS DRANGS TE, ,YOD PA'ANG MED PA'I ZLAS
DRANGS

SO; ,DE PHYIR MED PAR BRJOD MI BYA, ,YOD PA NYID DU'ANG MI BRTAG
GO, ,ZHES GSUNGS PA LTA BU'O, ,DE'I PHYIR DNGOS PO LA MNGON PAR
ZHEN PAS DBANG MED PA RNAMS KHO NA MTSAN MA LA SOGS PA'I LTA BA
YIN GYI, DNGOS POR 'DZIN PA THAG BSRINGS PA RNAMS NI MA YIN TE,
DE DAG NI

GANG LA'ANG MI GNAS PA'I PHYIR RO, ,DE SKAD DU, GANG DAG BRTEN
NAS DNGOS PO RNAMS, ,BDEN PA NYID DU GRUB 'DOD PA, ,DE DAG LA
YANG JI LTA BUR, ,RTAG SOGS SKYON DER 'GYUR MA YIN, ,GANG DAG
BRTEN NAS DNGOS PO RNAMS, ,CHU YI ZLA BA LTA BUR NI, ,YANG DAG MA
YIN LOG

MIN PAR, ,'DOD PA DE DAG LHAS MI 'PHROGS, ,DNGOS POR KHAS LEN YOD
NA NI, ,'DOD CHAGS ZHE SDANG LAS BYUNG BA'I, ,LTA BA MA RUNG
YONGS SU 'DZIN, ,DE LAS BYUNG BA'I RTZOD PA 'DZIN, ,ZHES BSHAD
DO, ,DE LTA BAS NA GANG DAG SKYE BA MED PA LA SOGS PA BSTAN PA LA
SGRA JI

BZHIN DU MNGON PAR ZHEN PA DE DAG DGAG PA'I PHYIR MTSAN MA LA
SOGS PA'I LTA BA SMAD KYI DBU MA PAR SMRA BA RNAMS NI SKYE BA MED
PA LA SOGS PA BSTAN PA LA SGRA JI BZHIN DU MNGON PAR ZHEN PA YANG
MA YIN TE, DE DAG DON DAM PAR SKYE BA MED PA LA SOGS PA KHAS LEN
PA'I PHYIR DANG, KUN RDZOB PA'I

SKYE BA LA SOGS PA YANG BRJOD PA'I PHYIR RO, ,DE SKAD DU, DE NYID
TSOL LA THOG MAR NI, ,THAMS CAD YOD CES BRJOD PAR BYA, ,DON RNAMS
RTOGS SHING CHAGS MED LA, ,PHYIS NI RNAM PAR DBEN PA NYID, ,RNAM
PAR DBEN DON MI SHES LA, ,THOS PA TZAM LA 'JUG BYED CING, ,GANG
DAG

@153A *, ,BSOD NAMS MI BYED PA, ,SKYES BU THA SHAL DE DAG BRLAG
,'BRAS BUR BCAS PA'I LAS RNAMS DANG, ,'GRO BA DAG KYANG YANG DAG
BRJOD, ,DE YI RANG BZHIN YONGS SHES DANG, ,SKYE BA MED PA'ANG
BSTAN PA YIN, ,'JIG RTEN DBANG DU RGYAL BA RNAMS, ,NGA

DANG NGA YI ZHES GSUNGS LTAR, ,DE BZHIN PHUNG PO SKYE MCHED
KHAMS, ,DGOS PA'I DBANG GIS BSHAD PA YIN, ,ZHES BSHAD DO, ,GAL TE
DE LTA YIN NA, 'PHAGS PA LANG KAR GSHEGS PA LAS, BRTAGS PA'I
DNGOS PO MED PA NYID, ,GZHAN GYI DBANG NI YOD MA YIN, ,SGRO

'DOGS PA DANG SKUR 'DEBS PA'I, ,MTHA' LA RTOG PA BRLAG PAR 'GYUR,
,ZHES GSUNGS PA GANG YIN PA 'DI JI LTAR DRANG SNYAM PA LA, 'DIR
YANG GANG ZHIG KUN BRTAGS PA'I NGO BO NYID JI SKAD BSHAD PA LA
YANG DAG PAR SGRO 'DOGS PAR BYED PA'I SGRO 'DOGS PA DE DGAG

PA'I PHYIR BRTAGS PA'I DNGOS PO MED PA NYID CES GSUNGS SO, ,GANG
DAG GZHAN GYI DBANG GI NGO BO NYID JI SKAD BSHAD PA KUN RDZOB PA
YANG 'GOG PAR BYED PA DE'I PHYIR GZHAN GYI DBANG NI YOD PA YIN
ZHES GSUNGS SO, ,GANG ZHIG JI SKAD BSHAD PA'I MTHA' 'DI GNYIS SU
RTOG PAR BYED

PA DE NI DBU MA'I LAM LA MI 'JUG STE, G-YANG SA'I GNAS LA GNAS
PA'I PHYIR PHUNG PO DANG 'DRA BAS, SGRO 'DOGS PA DANG SKUR 'DEBS
PA'I, ,MTHA' LA RTOG PA BRLAG PAR 'GYUR, ,ZHES GSUNGS SO, ,'DIS
NI CHOS RNAMS THAMS CAD BRTAGS PA YI, ,NGO BO NYID KYIS MA

SKYES PA, ,GZHAN GYI DBANG LA BRTEN NAS SU, ,MI RNAMS KYI NI RNAM
RTOG SKYE, ,ZHES SMRAS PA GANG YIN PA DE YANG BSAL BA YIN NO,
,'DIS KYANG JI SKAD BSHAD PA'I SGRO 'DOGS PA DANG SKUR BA 'DEBS
PA'I MTHA' BSAL BAR MDZAD PA YIN TE, 'DI LTAR DON DAM PAR GZHAN
GYI DBANG

JI LTAR BRTAGS PA BZHIN MA SKYES PA'I PHYIR BRTAGS PA'I NGO BO
NYID KYIS MA SKYES PA NYID DO, ,'DIS NI SGRO 'DOGS PA'I MTHA'
BSAL BA YIN NO, ,GZHAN GYI DBANG KUN RDZOB TU SKYE BA'I PHYIR
DANG, DE LA BRTEN NAS SPRUL PAS SPRUL PA BZHIN DU RNAM PAR RTOG
PA GZHAN SKYE BA'I PHYIR DE BAS NA,

@153B GZHAN GYI DBANG LA BRTEN NAS SU, ,MI RNAMS KYI NI RNAM RTOG
SKYE, ,ZHES GSUNGS SO, ,'DIS NI SKUR PA 'DEBS PA'I MTHA' BSAL BA
YIN TE, KUN RDZOB PA'I SKYE BA LA SKUR BA MI 'DEBS PA'I PHYIR RO,
,DE'I PHYIR DE DANG DE LAS GZHAN GYI DBANG GI NGO BO NYID YOD PA
NYID DU BSTAN

PA DANG DNGOS PO RNAMS SKYE BA LA SOGS PAR BSTAN PA GANG YIN PA
DE THAMS CAD NI BYIS PA RNAMS SKRAG PA'I GNAS YONGS SU SPANGS
PA'I PHYIR KUN RDZOB PA'I NGO BO NYID DANG SKYE BA'I DBANG DU
MDZAD NAS BZHUGS PA LA DGONGS PAS BSTAN TO ZHES BYA BAR KHONG DU
CHUD PAR BYA'I DON DAM PAR NI MA YIN

TE; DE NI MDO NYID LAS BKAG PA'I PHYIR RO, ,DE SKAD DU, 'PHAGS PA
LANG KAR GSHEGS PA LAS, BLO YIS RNAM PAR GZHIGS NA NI, ,GZHAN
DBANG MED CING BRTAGS PA'ANG MED, ,GRUB PA'I DNGOS PO YOD MIN NA,
,BLO YIS JI LTAR RNAM PAR BRTAGS, ,NGO BO NYID MED

RNAM RIG MED, ,DNGOS PO MED CING KUN GZHI MED, ,BYIS PA RO DANG
'DRA BA YI, ,NGAN RTOG RNAMS KYIS 'DI DAG BRTAGS, ,ZHES GSUNGS
SO, ,'PHAGS PA CHOS YANG DAG PAR SDUD PA LAS KYANG, RIGS KYI BU
'JIG RTEN GNAS PA 'DI NI SKYE BA DANG 'GAG PA LA MNGON PAR ZHEN

PA YIN PAS DE LA DE BZHIN GSHEGS PA THUGS RJE CHEN PO CAN GYIS
'JIG RTEN GYI SKRAG PA'I GNAS YONGS SU SPANGS PA'I PHYIR THA
SNYAD KYI DBANG GIS SKYE'O, ,'GAG GO ZHES GSUNGS KYI RIGS KYI BU
'DI LA CHOS 'GA' YANG SKYE BA NI MED DO ZHES GSUNGS SO, ,'PHAGS
PA SHES RAB KYI PHA

ROL TU PHYIN PA LAS KYANG, TSE DANG LDAN PA SHA RA DVA TI'I BU DE
LTAR NA GZUGS NI RANG BZHIN GYIS STONG PA'O, ,GANG RANG BZHIN
GYIS STONG PA DE LA NI SKYE BA YANG MED, 'GAG PA YANG MED DO,
,GANG LA SKYE BA YANG MED, 'GAG PA YANG MED PA DE NI GZHAN DU
'GYUR BAR MI MNGON TE, TSOR

BA NAS RNAM PAR SHES PA'I BAR DU YANG DE DANG 'DRA'O ZHES RGYAS
PAR GSUNGS SO, ,'DI LA KUN BRTAGS PA'I NGO BO NYID KHO NA RANG
BZHIN YIN PAR RIGS PA YANG MA YIN TE, DE NI GLO BUR BA NYID KYI
RANG BZHIN LAS PHYI ROL TU GYUR PA'I PHYIR DANG, DE LTAR SGRA'I
DON MI 'THAD PA'I PHYIR RO, ,

@154A *, ,'ON TE GZUGS LA SOGS PA DON DAM PAR MA SKYES PA RNAMS
LA YANG BYIS PA RNAMS KYIS SKYE BA LA SOGS PA'I NGO BO'I RANG
BZHIN DU KUN BRTAGS PA GANG YIN PA DE DAG GIS DE'I RANG BZHIN
NYID DU KUN BRTAGS PA'I PHYIR RANG BZHIN GYI SGRAR BRJOD PAR BYA
BAR

'GYUR NA NI DE'I TSE 'DOD PA'I DON DANG MI 'GAL BA'I PHYIR NYES
PA MED DO, ,MDO GZHAN LAS, RIGS KYI BU BYANG CHUB SEMS DPA' CHOS
RNAMS TSUL BZHIN MA YIN PAR SGRA JI BZHIN DU RAB TU RNAM PAR
'BYED PA LA THEG PA CHEN PO DAD PA'I SKYE MCHED DU MI 'GYUR RO,
,SGRA JI BZHIN

MA YIN PAR DGONGS PA CAN GYI DON TSUL BZHIN DU YID LA BYED PA LA
THEG PA CHEN PO DAD PA'I SKYE MCHED DU 'GYUR RO ZHES GSUNGS PA
GANG YIN PA 'DIR YANG DON DAM PA'I DGONGS PA MI SHES PA GANG DAG
KUN RDZOB PA'I NGO BO NYID LA YANG SKUR PA 'DEBS PAR BYED PA DE
DAG CHOS LA TSUL BZHIN

MA YIN PAR RAB TU RNAM PAR 'BYED PA'I PHYIR THEG PA CHEN PO DAD
PA'I SKYE MCHED DU MI 'GYUR BAS DE DGAG PA'I PHYIR 'DI GSUNGS PAR
ZAD DO, ,MDO THAMS CAD LAS KYANG SGRA JI BZHIN GYI DON DU MNGON
PAR ZHEN PA YONGS SU SPANGS PA'I PHYIR DANG, DGONGS PA CAN GYI
DON RTOGS PAR BYA BA LA

'BAD PA YANG DAG PAR SKYED PA'I PHYIR DANG, GZHAN YID CHES PA
YANG DAG PAR SKYED PA'I PHYIR GSUNGS KYI, DBU MA PA'I GZHUNG LUGS
DGAG PA'I PHYIR NI MA YIN TE, DBU MA PA RNAMS KYI NI SGRA JI
BZHIN GYI DON DU MI RTOG GO ZHES SNGAR BSHAD ZIN TO, ,DE SKAD DU,
'PHAGS PA DKON

MCHOG SPRIN LAS KYANG, JI LTAR NA BYANG CHUB SEMS DPA' DON DAM PA
LA MKHAS PA YIN ZHE NA, RIGS KYI BU 'DI LA BYANG CHUB SEMS DPA'
YANG DAG PA'I SHES RAB KYIS GZUGS LA SO SOR RTOG PAR BYED PA NAS
RNAM PAR SHES PA'I BAR DU SO SOR RTOG PAR BYED CING DE GZUGS LA
SO SOR RTOG

PA NA GZUGS KYI SKYE BA MI DMIGS, KUN 'BYUNG BA MI DMIGS, 'GOG PA
MI DMIGS PA NAS DE BZHIN DU RNAM PAR SHES PA'I BAR DU SKYE BA MI
DMIGS TE, DE YANG DON DAM PAR SKYE BA MED PA LA 'JUG PA'I SHES
RAB KYIS YIN GYI, THA SNYAD KYI NGO BO NYID KYIS NI MA YIN NO
ZHES BSTAN TO, ,

@154B 'PHAGS PA LANG KAR GSHEGS PA LAS KYANG, KUN RDZOB TU NI
THAMS CAD YOD, ,DAM PA'I DON DU YOD MA YIN, ,DNGOS RNAMS NGO BO
NYID MED DANG, ,DAM PA'I DON KYANG BSTAN PA YIN, ,ZHES GSUNGS SO,
,GANG DAG SKYE BA MED PA LA SOGS PA BSTAN PA CHOS THAMS CAD DON

DAM PA'I NGO BO NYID DU SKYE BA DANG, KUN RDZOB PA'I NGO BO NYID
DU MI SKYE BA THAMS CAD DU GZHUNG 'DZUGS PAR BYED PA DE DAG NI
'PHAGS PA DKON MCHOG SPRIN LA SOGS PA LAS GSUNGS PA 'DI DAG THAMS
CAD DANG 'GAL BA KHO NAR 'GYUR TE, LOG PAR RTOG PA'I PHYIR RO,
,'DI LTAR DE LAS

NI GZUGS LA SOGS PA THAMS CAD DON DAM PAR MI SKYE BA LA SOGS PA
NYID DANG KUN RDZOB PA'I NGO BO NYID DU SKYE BA LA SOGS PAR BRJOD
DO, ,BDEN PA GNYIS BSTAN PA LA SOGS PA LAS LHA'I BU CHOS THAMS
CAD NI DON DAM PAR MA SKYES PA'I PHYIR ZHI BA'O ZHES BYA BA LA
SOGS PA GSUNGS

PA GANG YIN PA DE DANG YANG 'GAL BAR 'GYUR RO, ,YANG 'PHAGS PA
LANG KAR GSHEGS PA LAS KYANG, DNGOS RNAMS SKYE BA KUN RDZOB TU,
,DAM PA'I DON DU RANG BZHIN MED, ,RANG BZHIN MED LA 'KHRUL PA
GANG, ,DE NI YANG DAG KUN RDZOB 'DOD, ,CES GSUNGS SO, ,'PHAGS

PA SHES RAB KYI PHA ROL TU PHYIN PA LAS KYANG, RAB 'BYOR PHYIN CI
LOG MA GTOGS PAR BYIS PA RNAMS GANG LA GNAS TE LAS MNGON PAR 'DU
BYED PA'I DNGOS PO NI SKRA'I RTZE MO'I CHA SHAS GZUGS PA TZAM
YANG MED DO ZHES BSTAN PA GANG YIN PA DE DANG YANG 'GAL BAR 'GYUR
TE, DNGOS PO'I

RANG GI NGO BO SHIN TU PHRA BA YANG BKAG PA'I PHYIR RO, ,GAL TE
'DI SNYAM DU PHYIN CI LOG MA BKAG PA'I PHYIR PHYIN CI LOG GI BDAG
NYID KYI DNGOS PO NI YOD PA KHO NA STE, DE NYID KYANG, RANG BZHIN
MED LA 'KHRUL PA GANG, ,DE NI YANG DAG KUN RDZOB 'DOD, ,CES BYA
BA YIN NO SNYAM NA, DE YANG

RIGS PA MA YIN TE, GAL TE PHYIN CI LOG GI DNGOS PO YOD NA DE'I
TSE DNGOS PO'I NGO BO NYID SHIN TU PHRA BA YANG BKAG PA'I BKA' JI
LTAR RNAR 'ONG BAR 'GYUR, GANG GI TSE MDO'I DON DNGOS PO'I BAG
THAMS CAD KYI THAMS CAD DU MED KYANG BYIS PA RNAMS DNGOS PO'I NGO
BO MI BDEN PA PHYIN CI LOG GIS

@155A *, ,NYE BAR BRTAGS PA LA MNGON PAR ZHEN PAS LAS MNGON PAR
'DU BYED DO ZHES BYA BAR RNAM PAR 'CHAD PAR 'GYUR BA DE'I TSE DE
RNAR 'ONG BAR 'GYUR RO, ,'PHAGS PA TING NGE 'DZIN GYI RGYAL PO
LAS, CHOS KUN RTAG TU NGO BO NYID KYIS STONG, ,RGYAL BA'I SRAS
RNAMS DNGOS

PO RNAM PAR 'JIG ,SRID PA THAMS CAD RNAM PA KUN TU STONG, ,NYI
TSE'I STONG NYID MU STEGS CAN RNAMS KYI, ,ZHES TSIGS SU BCAD DE
GSUNGS PA GANG YIN PA 'DI YANG LEGS PAR DRANGS PAR 'GYUR RO,
,GANG YANG MDO GZHAN DAG LAS, SRID PA GSUM NI BRTAGS PA TZAM,
,DNGOS

PO'I NGO BO NYID DU MED, ,NGAN RTOG RNAMS NI BRTAGS PA LA, ,DNGOS
PO'I NGO BO NYID DU RTOG ,CES GSUNGS PA DE YANG LEGS PAR DRANGS
PAR 'GYUR RO, ,PHYIN CI LOG LA SOGS PA NI DNGOS PO NYID DU RUNG
BA MA YIN NO, ,'DI LTAR KHYED NI KHAMS GSUM PA'I SEMS DANG SEMS
LAS BYUNG BA

YANG DAG PA MA YIN PA'I KUN TU RTOG PA ZHES BYA BA DE DAG YANG
DAG PA MA YIN PA'I RNAM PA NYE BAR 'DZIN PAR SNANG BA'I PHYIR
PHYIN CI LOG LA SOGS PA NYID DU BRJOD DO, ,GANG DAG BRDZUN PA'I
NGO BO NYID NYE BAR 'DZIN PAS DE'I BDAG NYID DU SNANG BA DE DAG
JI LTAR YANG DAG PA'I DNGOS PO NYID DU 'GYUR TE,

DE NYID DANG GZHAN NYID DAG NI PHAN TSUN SPANGS TE GNAS PA'I
MTSAN NYID YIN PAS DE NYID BDAG NYID GZHAN DU 'GYUR BA NI 'GAL
BA'I PHYIR RO, ,DE LTA MA YIN NA GRANGS CAN LA SOGS PAS KUN
BRTAGS PA'I GTZO BO LA SOGS PA'I 'GYUR BA BDAG LA SDANG DU CI YOD
DE, GANG GIS NA KHYED DE DAG

KYANG KHAS LEN PAR MI BYED, DE NYID KYI PHYIR, GAL TE NGO BO NYID
YOD NA, ,JI LTAR BUR NA GZHAN DU 'GYUR, ,ZHES BSHAD DO, ,'PHAGS
PA BDEN PA GNYIS BSTAN PA LAS KYANG, LHA'I BU JI LTAR BDAG DON
DAM PAR BDAG MA YIN PA DE BZHIN DU LHA'I BU NYON MONGS PA RNAMS
KYANG DON DAM

PAR NYON MONGS PA MA YIN NO, ,LHA'I BU GAL TE DON DAM PAR BDAG DE
KHO NA NYID YIN PAR GYUR NA LHA'I BU DE'I PHYIR NYON MONGS PA
YANG DON DAM PAR DE KHO NA NYID YIN PAR 'GYUR ZHES GSUNGS SO,
,'DIS NI 'DI SKAD DU BDAG LA SOGS PA BRDZUN PA'I RNAM PA NYE BAR
'DZIN PAR ZHUGS PA'I PHYIR

@155B BDAG LA SOGS PA BZHIN DU NYON MONGS PA THAMS CAD BRDZUN
PA'I NGO BO NYID KHO NA'O ZHES BSTAN PAR 'GYUR RO, ,DE LTAR NA
SHUGS KYIS KHAMS GSUM PA'I SEMS DANG SEMS LAS BYUNG BA THAMS CAD
BRDZUN PA'I RNAM PA NYE BAR 'DZIN PAR ZHUGS PA'I PHYIR RANG GI
RNAM PA GZHAN DU DE DANG THA MI DAD

PA NYID KYIS BRDZUN PA'I NGO BO NYID KHO NA'O ZHES BSTAN PA NYID
DO, ,BYANG CHUB SEMS DPA' LA NI KHYAD PAR DU RNAM PAR RTOG PA
THAMS CAD NYON MONGS PA YIN PAS DE BRDZUN PA NYID YIN NA RNAM PAR
RTOG PA THAMS CAD BRDZUN PA NYID KHO NA'O ZHES YONGS SU BSTAN PA
NYID DO, ,GAL TE DON DAM PA PA'I

DNGOS PO'I RANG GI NGO BO 'GA' YANG MED NA, 'O NA DE'I TSE, PHUNG
PO LA NI BDAG MED DE, ,BDAG LA'ANG PHUNG PO YOD MA YIN, ,DE DAG
JI LTAR BRTAGS BZHIN MIN, ,DE DAG MED PA NYID KYANG MIN, ,ZHES
GSUNGS PA GANG YIN PA 'DI JI LTAR DRANG STE, 'DI LAS NI DGAG PA
NYID KYI PHUNG PO

LA SOGS PA YOD PA NYID DU BSTAN PA YIN NO ZHE NA, 'DIS NI KHUNGS
SU MI RUNG BA NYID DE, 'DI LTAR 'DIR, DE DAG JI LTA BRTAGS BZHIN
MIN, ,ZHES BYA BA 'DIS DE KHO NA NYID DU YOD PA NYID BKAG PA'I
PHYIR DANG, DE DAG MED PA NYID KYANG MIN, ,ZHES BYA BAS 'DI DAG
THA SNYAD KYI SGO

NAS JI LTAR SNANG BA BZHIN YOD PA NYID DU BSTAN PA'I PHYIR MU
STEGS CAN GYIS BRTAGS PA'I BDAG NYID NI KUN RDZOB TU YANG MED PA
NYID LA, PHUNG PO RNAMS NI THA SNYAD KYI SGO NAS YOD PA NYID DO,
,DE KHO NA NYID DU MA YIN NO ZHES GSAL BAR BSTAN PA KHO NA YIN
NO, ,DE LTA MA YIN NA DE'I TSE GCIG

LA MED PA NYID DU GSUNGS NAS YANG YOD PA NYID DU STON PA JI LTAR
'BREL PA NYID DU 'GYUR, 'PHAGS PA TSANGS PAS ZHUS PA LAS, PHUNG
PO NGO BO NYID MED PA DE KHO NA NYID DU BSTAN PA GANG YIN PA DE
DANG YANG 'GAL BAR 'GYUR TE, DE JI SKAD DU, GANG GIS PHUNG PO MA
SKYES SHING, ,'BYUNG

BA MED PA YONGS SHES DE, ,'JIG RTEN NA YANG SPYOD 'GYUR LA, ,'JIG
RTEN 'DI LA'ANG MI GNAS SO, ,ZHES GSUNGS PA LTA BU YIN NO,
,'PHAGS PA DKON MCHOG SPRIN LAS KYANG, PHUNG PO RNAMS DON DAM PAR
MED PA NYID LA, KUN RDZOB TU YOD PA NYID DO ZHES GSAL RAB KHO NAR

@156A *, ,BSTAN TE, RIGS KYI BU BYANG CHUB SEMS DPA' CHOS BCU
DANG LDAN PA NI KUN RDZOB KYI BDEN PA LA MKHAS PA YIN NO, ,BCU
GANG ZHE NA, 'DI LTA STE, GZUGS SU 'DOGS PAR YANG BYED LA, DON
DAM PAR GZUGS SU DMIGS PAR YANG MI BYED, MNGON

PAR ZHEN PAR YANG MI BYED DE, TSOR BA DANG, 'DU SHES DANG, 'DU
BYED DANG, RNAM PAR SHES PA YANG DE DANG 'DRA'O ZHES GANG RGYAS
PAR GSUNGS PA YIN NO, ,'PHAGS PA RIN CHEN 'BYUNG GNAS LAS KYANG,
NYI MAS BYIN 'DI LTA STE, DPER NA NAM MKHA' LA NI RI MO BYUNG BAR
MA

GYUR; 'BYUNG BAR MI 'GYUR TE, MA BYUNG MA 'GAGS PA, 'GRO BA DANG
'ONG BA MED PA, MA SKYES PA, 'CHI 'PHO MED PA, MNGON PAR MA GRUB
PA, BRJOD DU MED PA YIN PAS THA SNYAD TZAM DANG, KUN RDZOB TZAM
DU ZAD DO, ,NYI MAS BYIN DE BZHIN DU GZUGS NAS RNAM PAR SHES PA'I
BAR DU BYUNG

BAR MA GYUR, 'BYUNG BAR MI 'GYUR BA NAS DE BZHIN DU KUN RDZOB
TZAM DU ZAD CES BYA BA'I BAR DU RGYAS PAR GSUNGS PA DON DANG
SBYAR BAR BYA'O, ,'O NA NI DON DAM PA STONG PA NYID CHEN PO LAS,
LAS KYANG YOD, RNAM PAR SMIN PA YANG YOD DE, ,BYED PA PO NI MI
DMIGS SO ZHES GSUNGS PA GANG

YIN PA 'DI DANG 'GAL BAR 'GYUR TE, 'DI LTAR GAL TE DON DAM PAR
LAS LA SOGS PA YOD NA NI DE'I TSE DNGOS PO THAMS CAD NGO BO NYID
MED PA MA YIN PAR 'GYUR RO, ,'ON TE KUN RDZOB TU YIN NA NI DE'I
TSE BYED PA PO YANG KUN RDZOB TU YOD PAS BYED PA PO NI MI DMIGS
SO ZHES BRJOD DU MI

RUNG NGO ZHE NA, 'DIR YANG SNGA MA BZHIN DU 'GAL BA MED DE, 'DI
LTAR LAS DANG 'BRAS BU NI KUN RDZOB KHO NAR YOD PA NYID LA, MU
STEGS CAN GYIS KUN BRTAGS PA'I BYED PA PO NI KUN RDZOB TU YANG
MED PA NYID DO ZHES BSTAN PA'I PHYIR 'GAL BA'I GO SKABS SU GA LA
'GYUR, 'O NA MDO

GZHAN DAG LAS, JI LTAR BYIS PAS RNAM BRTAGS LTAR, ,DNGOS PO THAMS
CAD YOD PA NYID, ,GAL TE JI LTAR MTHONG DER 'GYUR, ,THAMS CAD DE
NYID MTHONG BAR 'GYUR, ,CHOS RNAMS THAMS CAD MED PA'I PHYIR, ,KUN
NAS NYON MONGS DAG PA MED, ,DE DAG JI LTAR MTHONG BZHIN

@156B MIN; ,DE DAG MED PA NYID KYANG MIN, ,ZHES GSUNGS PA GANG
YIN PA 'DI JI LTAR DRANG ZHE NA, 'DI YANG SNGAR BSHAD ZIN PAR ZAD
DE, 'DI LTAR 'DIR YANG GAL TE DNGOS PO THAMS CAD JI LTAR SNANG BA
BZHIN KHO NAR DON DAM PAR YOD PAR GYUR NA NI DE'I TSE THAMS CAD
DE KHO NA NYID MTHONG BAR

'GYUR RO ZHES 'DIS DNGOS PO THAMS CAD DON DAM PAR SKYE BA MED PA
NYID DU GZHUNG BTZUGS PA YIN NO, ,CHOS RNAMS THAMS CAD MED PA'I
PHYIR, ,ZHES BYA BA 'DIS KYANG DNGOS PO RNAMS KUN RDZOB TU YOD PA
NYID DU BRJOD DE, DE DAG JI LTAR MTHONG BZHIN MIN, ,ZHES 'BYUNG
BA'I PHYIR

RO; ,THA SNYAD KYI BDEN PA LA BRTEN NAS KUN NAS NYON MONGS PA
DANG, RNAM PAR BYANG BA RNAM PAR GZHAG PA NI SHES RAB KYI PHA ROL
TU PHYIN PA LAS BSTAN PA'I PHYIR TE, JI SKAD DU RAB 'BYOR THOB PA
DANG, MNGON PAR RTOGS PA DANG, SKYE BA DANG 'GAG PA DANG, KUN NAS
NYON MONGS PA DANG,

RNAM PAR BYANG BA NI THA SNYAD DU YIN GYI, DON DAM PAR NI MA YIN
NO ZHES GSUNGS PA LTA BU'O, ,'O NA DE NYID LAS, DON YOD MA YIN
SEMS NYID DE, ,PHYI ROL DON MTHONG LOG PA YIN, ,RIGS PAS RNAM PAR
LTA RNAMS KYI, ,GZUNG DANG 'DZIN PA 'GAG PAR 'GYUR, ,JI LTAR BYIS
PAS RNAM

BRTAGS LTAR, ,PHYI ROL DON NI YOD MA YIN, ,BAG CHAGS KYIS NI
BSGRIBS PA'I SEMS, ,DON DU SNANG BA RAB TU 'BYUNG, ,ZHES GSUNGS
PA DANG, GZHAN LAS KYANG, KYE RGYAL BA'I SRAS DAG ,KHAMS GSUM PA
'DI NI SEMS TZAM MO ZHES GSUNGS PA GANG YIN PA 'DI YANG JI

LTAR DRANG, DE BZHIN DU 'PHAGS PA DGONGS PA NGES PAR 'GREL PA
DANG, 'PHAGS PA STUG PO BKOD PA LA SOGS PA LAS, CHOS THAMS CAD
SEMS TZAM GYI LUS NYID DU BSTAN PA'I PHYIR SEMS KHO NA DON DAM
PAR YOD KYI, GZHAN NI MA YIN NO ZHES BSGRUBS PAR 'GYUR RO, ,DE'I
PHYIR

CHOS THAMS CAD NGO BO NYID MED PA NYID DU 'GRUB PAR MI 'GYUR RO
ZHE NA, DE YANG KHUNGS SU MI RUNG BA NYID DE, JI LTAR SEMS YOD PA
NYID DU BSTAN PA DE BZHIN DU GZUGS KYANG MDO DE DANG DE LAS RNAM
PA DU MAR YOD PA NYID DU BSTAN PA KHO NA STE, DE'I PHYIR DE YANG
CI STE DON DAM PAR YOD PA NYID DU MI

@157A *, ,BZUNG; 'ON TE DON TSAD MAS GNOD PA'I PHYIR DANG, MDO
GZHAN DAG LAS KYANG BKAG PA'I PHYIR DON DAM PAR YOD PAR RNAM PAR
MI GZHAG STE, GANG ZAG LA BDAG MED PA TZAM LA GZHUG PA LA LDEM
POR DGONGS PAS GDUL BAR BYA BA DE LTA BU'I BSAM PA LA

LTOS TE, DE BSTAN PA 'BA' ZHIG TU ZAD DO ZHES BYA BAR BRJOD NA
GAL TE DE LTA NA NI SEMS KYANG 'OG NAS 'BYUNG BA'I TSAD MAS GNOD
PA'I PHYIR DANG, DE MDO GZHAN LAS KYANG, NGO BO NYID MED PA NYID
DU BSTAN PA'I PHYIR DON DAM PA NYID DU MA 'DZIN PAR SEMS TZAM PO
NYID DE NI RIM GYIS

DON DAM PA'I TSUL GYI RGYA MTSO LA GZUNG BA'I PHYIR BSTAN PA 'BA'
ZHIG TU ZAD DO SNYAM DU ZUNG SHIG ,'DI LTAR GANG ZHIG CIG CAR
CHOS MA LUS PA NGO BO NYID MED PA NYID DU RTOGS PAR MI NUS PA DE
RE ZHIG SEMS TZAM LA BRTEN NAS, RIM GYIS PHYI'I DON NGO BO NYID
MED PA NYID LA 'JUG GO, ,

DE NYID KYI PHYIR, RIGS PAS RNAM PAR LTA RNAMS KYI, ,GZUNG DANG
'DZIN PA 'GAG PAR 'GYUR, ,ZHES GSUNGS SO, ,DE'I 'OG TU RIM GYIS
SEMS KYI NGO BO NYID LA SO SOR RTOG NA, DE YANG BDAG MED PA NYID
DU KHONG DU CHUD NAS ZAB MO'I TSUL LA 'JUG PAR 'GYUR TE, DE SKAD
DU, BCOM

LDAN 'DAS KYIS, SEMS TZAM LA NI BRTEN NAS SU, ,PHYI ROL DON LA MI
RTOG GO, ,DE BZHIN NYID LA DMIGS NAS NI, ,SEMS TZAM LAS KYANG
BZLA BAR BYA, ,SEMS TZAM LAS NI BZLAS NAS SU, ,SNANG BA MED LA
BZLA BAR BYA, ,SNANG MED GNAS PA'I RNAL 'BYOR PA, ,DES NI THEG

PA CHEN PO MA THOB, ,'JUG PA LHUN GYIS GRUB CING ZHI, ,SMON LAM
DAG GIS RNAM PAR SBYANGS, ,YE SHES DAM PA BDAG MED PA, ,SNANG BA
MED LA MI MTHONG NGO, ,ZHES GSUNGS SO, ,GZHAN DAG NA RE SEMS TZAM
NI RANG GIS RAB TU GRUB PA'I NGO BO NYID YIN PA'I PHYIR KUN RDZOB
TU GNAS PA

KHO NA YIN LA, PHYI'I DON NI KUN RDZOB TU YANG MI GNAS TE, SEMS
KYI RNAM PA LAS MA GTOGS PAR DE GRUB PA MED PA'I PHYIR RO, ,DE'I
PHYIR DE RAB TU BSTAN PA'I CHED DU BCOM LDAN 'DAS KYIS DNGOS PO
RNAMS SEMS TZAM NYID DU BSTAN GYI, DE DON DAM PAR YOD PA NYID NI
MA YIN TE,

@157B MDO GZHAN LAS DE YANG NGO BO NYID MED PA NYID DU BSTAN PA'I
PHYIR TE, JI SKAD DU 'PHAGS PA SANGS RGYAS THAMS CAD KYI YUL LA
'JUG PA YE SHES SNANG BA'I RGYAN LAS, SANGS RGYAS RNAMS KYIS NAM
YANG NI, ,GTAN DU CHOS RNAMS THAMS CAD DANG, ,SEMS MA BRNYES
SHING CHOS

MKHYEN PA, ,DMIGS MI MNGA' LA PHYAG 'TSAL BSTOD, ,CES GSUNGS PA
LTA BU'O, ,'PHAGS PA DKON MCHOG BRTZEGS PA LAS KYANG, 'OD SRUNGS
SEMS NI YONGS SU BTZAL NA MI DMIGS SO, ,GANG MI DMIGS PA DE NI
NYE BAR MI DMIGS SO, ,GANG NYE BAR MI DMIGS PA DE

NI 'DAS PA YANG MA YIN, MA 'ONGS PA YANG MA YIN, DA LTAR BYUNG BA
YANG MA YIN NO, ,GANG 'DAS PA MA YIN, MA 'ONGS PA MA YIN, DA LTAR
BYUNG BA MA YIN PA DE NI DUS GSUM LAS 'DAS PA YIN NO, ,GANG DUS
GSUM LAS 'DAS PA 'DI NI YOD PA YANG MA YIN MED PA YANG MA YIN

NO; ,GANG YOD PA YANG MA YIN MED PA YANG MA YIN PA DE NI MA SKYES
PA'O, ,GANG MA SKYES PA DE LA NI NGO BO NYID MED DO, ,GANG LA NGO
BO NYID MED PA DE LA SKYE BA MED DO, ,GANG LA SKYE BA MED PA DE
LA 'GAG PA MED DO, ,GANG LA 'GAG PA MED PA DE LA 'BRAL BA MED DO,
,GANG LA 'BRAL BA

MED PA DE LA 'GRO BA YANG MED, 'ONG BA YANG MED, 'CHI 'PHO BA
YANG MED, SKYE BA YANG MED DO, ,GANG LA 'GRO BA YANG MED, 'ONG BA
YANG MED, 'CHI 'PHO BA YANG MED, SKYE BA YANG MED PA DE LA 'DU
BYED CI YANG MED DO, ,GANG LA 'DU BYED CI YANG MED PA DE NI 'DUS
MA BYAS SO, ,GANG 'DUS

MA BYAS PA DE NI 'PHAGS PA RNAMS KYI RIGS SO ZHES RGYAS PAR
GSUNGS SO, ,DES NA YANG DE NYID LAS, 'OD SRUNGS RTAG CES BYA BA
'DI NI MTHA' GCIG GO, ,'OD SRUNGS MI RTAG CES BYA BA 'DI NI MTHA'
GNYIS PA'O, ,'OD SRUNGS DE BZHIN DU YOD CES BYA BA 'DI NI MTHA'
GCIG GO, ,'OD SRUNGS MED

CES BYA BA 'DI NI MTHA' GNYIS PA'O, ,MTHA' 'DI GNYIS KYI DBUS
GANG YIN PA NI BRTAG TU MED PA, BSTAN DU MED PA, THOGS PA MED PA,
MI GNAS PA, SNANG BA MED PA, RNAM PAR RIG PA MED PA GNAS PA MED
PA STE 'DI NI CHOS RNAMS KYI DBU MA'I LAM LA YANG DAG PAR SO SOR
RTOG PA

@158A *, ,ZHES BYA'O ZHES GSUNGS PA YIN TE, DE NI DBU MAR GYUR
BA, DNGOS POR YOD PA RNAM PAR SHES PA'I NGO BO YOD PA NYID DU
SGRUB PAR BYED PA MA YIN GYI, 'ON KYANG CHOS KYI DBYINGS MTHA'
GNYIS PO THAMS CAD DANG BRAL BA, CHOS MA LUS PA NGO BO NYID MED
PA'I MTSAN NYID SPROS

PA MED BRJOD PAR BYED PA YIN NO, ,CHOS KYI DBYINGS DE YANG BDAG
NYID KYIS 'DI'O DE'O ZHES BRTAG PAR MI NUS PA'I PHYIR, BRTAG TU
MED PA'O, ,GZHAN DAG LA BSTAN PAR MI NUS PA'I PHYIR BSTAN DU MED
PA'O, ,NANG GI KHAMS DANG SKYE MCHED KYI NGO BOR MI GNAS PA'I
PHYIR MI GNAS PA'O, ,PHYI'I

KHAMS DANG, SKYE MCHED LTAR SNANG BAR MI 'GYUR BA'I PHYIR SNANG
BA MED PA'O, ,MIG GI RNAM PAR SHES PA LA SOGS PA'I KHAMS KYI RANG
BZHIN LAS 'DAS PA'I PHYIR RNAM PAR RIG PA MED PA'O, ,'DOD CHAGS
LA SOGS PA NYON MONGS PA MTHA' DAG GI GNAS MA YIN PA'I PHYIR GNAS
PA MED PA ZHES

BYA'O; ,GAL TE DBU MA LA SEMS KYI RANG GI NGO BO BDAG NYID KYI
DNGOS PO DON DAM PA CI YANG RUNG BA ZHIG YOD PAR GYUR NA NI DE'I
TSE DE LA DE YOD PAS RTAG GO ZHES BYA BA'AM, MI RTAG GO ZHES BYA
BAR MNGON PAR ZHEN PA YANG JI LTAR MTHAR 'GYUR TE, DNGOS PO'I DE
KHO NA NYID JI LTA BA BZHIN GYI RJES SU SONG ZHING

TSUL BZHIN YID LA BYED PA NYID NI LTUNG BA'I GNAS SO ZHES BYA BAR
RIGS PA MA YIN NO, ,RTAG PA LA SOGS PA'I NGO BO NYID LAS MA GTOGS
PA DNGOS PO'I NGO BO NYID DU GYUR PA DNGOS PO'I RNAM PA GZHAN NI
MI SRID DO, ,GAL TE DBU MA LA DNGOS PO'I RANG GI NGO BO MED NA
MED DO ZHES BYA BAR 'DZIN PA YANG

MTHAR MI 'GYUR RO SNYAM DU SEMS NA, DE YANG RIGS PA MA YIN TE,
MED DO ZHES BYA BAR 'DZIN PA YANG YOD PAR 'DZIN PA MED NA MED PA
YIN PA'I PHYIR RO, ,YUL MED PA'I DGAG PA NI YOD PA MA YIN TE, DE
BAS NA GDON MI ZA BAR GANG LA MED PAR 'DZIN PA YOD PA DE LA YOD
PAR 'DZIN PA DE

YANG YOD PAS MTHA' 'DI GNYI GAR 'GYUR RO, ,GAL TE DBU MA LA DNGOS
PO YOD NA DE'I TSE DE LA YOD PAR 'DZIN PA GANG GIS BZLOG PAR
'GYUR, 'PHAGS PA TING NGE 'DZIN GYI RGYAL PO LAS, DBU MAR YOD PA
DON DAM PA PA'I DNGOS PO LA GNAS PA DGAG PA'I PHYIR GSUNGS PA
GANG YIN PA DE

@158B DANG YANG 'GAL BAR 'GYUR TE, YOD CES MED CES GNYI GA'ANG
MTHA', ,DAG DANG MA DAG 'DI YANG MTHA', ,DE PHYIR MTHA' GNYIS
RNAM SPANGS NAS, ,MKHAS PA DBUS LA'ANG GNAS MI BYED, ,CES GSUNGS
PA GANG YIN PA'O, ,MDO'I DON NI BRTEN PAR BYA BA DBU MAR YOD PA'I
DNGOS

PO'I RANG GI NGO BO 'GA' YANG MED NA NI, MKHAS PA DBUS LA'ANG
GNAS MI BYED, ,CES BYA BA RUNG BAR 'GYUR RO ZHES BYA BA YIN NO,
,DNGOS PO ZHIG YOD NA NI JI LTAR NA DE LA MKHAS PA GNAS PAR BYED
PAR MI 'GYUR, 'PHAGS PA 'JIG RTEN LAS 'DAS PA'I LE'U LAS KYANG,
KYE RGYAL BA'I SRAS DAG

GZHAN YANG KHAMS GSUM SEMS TZAM DU 'JUG STE, DUS GSUM YANG SEMS
DANG 'DRA BAR RTOGS PAR BYED LA, SEMS DE YANG MTHA' DANG DBUS MED
PA NYID DU 'JUG GO ZHES GSUNGS TE, MDO'I DON NI SKYE BA DANG 'JIG
PA'I MTHA' DANG, GNAS PA'I MTSAN NYID KYI DBUS DON DAM PAR

MED PA'I PHYIR SEMS MTHA' DANG DBUS MED PA LA 'JUG PAR 'GYUR,
RTOGS PAR 'GYUR ZHES BYA BA YIN NO ZHES ZER RO, ,GZHAN DAG NA RE
KUN RDZOB TU RNAM PAR SHES PA DANG 'DRA BAR PHYI'I DON YANG GNAS
PA YIN NO, ,DE LTA MA YIN NA 'PHAGS PA SA BCU PA LAS, SA BRGYAD
PA LA BYANG

CHUB SEMS DPA' 'JIG RTEN GYI KHAMS SU GTOGS PA'I RDUL PHRA RAB
KYI GANGS LA SOGS PA YONGS SU SHES PAR GSUNGS PA GANG YIN PA DE
DANG 'GAL BAR 'GYUR TE, JI SKAD DU, DE RDUL PHRA RAB PHRA MO YANG
RAB TU SHES LA, CHEN POR GYUR PA DANG, TSAD MED PA DANG, RNAM PAR
PHYE BA

YANG RAB TU SHES SO, ,RDUL PHRA RAB KYI RNAM PAR PHYE BA TSAD MED
PA LA MKHAS PAR YANG RAB TU SHES SO, ,'JIG RTEN GYI KHAMS GANG NA
SA'I KHAMS KYI RDUL PHRA RAB JI SNYED YOD PA YANG RAB TU SHES LA,
DE BZHIN DU CHU'I KHAMS DANG, ME'I KHAMS DANG, RLUNG GI KHAMS KYI
YANG RAB TU

SHES SO ZHES RGYAS PAR GSUNGS PA LTA BU'O, ,RNAM PAR SHES PA
BZHIN DU PHYI'I DON YANG GRAGS PA'I PHYIR GRAGS PAS GNOD PA YANG
YIN TE, RIGS PAS RNAM PAR DPYAD NA NI GNYI GA YANG BRTAG PA'I
KHUR MI BZOD PA NYID KYIS DNGOS PO'I GNAS MI THOD LA, THA SNYAD
KYI BDEN PAR NI DNGOS

@159A *, ,PO GNYI GA YANG GNAG RDZI'I CHUNG MA YAN CHAD LA GRAGS
PA NYID DO, ,SEMS TZAM DU GSUNGS PA'I 'BRAS BU NI GZHAN GYIS KUN
BRTAGS PA BYED PA PO DANG ZA BA PO DGAG PA YIN TE, THA SNYAD DU
YANG SEMS LAS MA GTOGS PA'I BYED PA PO LA SOGS PA GZHAN RAB

TU MA GRUB PA'I PHYIR RO, ,YANG NA SEMS NI CHOS THAMS CAD KYI
SNGON DU 'GRO BA YIN PA'I PHYIR CHOS THAMS CAD LA LTOS NAS SEMS
GTZO BOR BSGRUB PA'I PHYIR RO, ,GANG YANG, DON YOD MA YIN SEMS
NYID DE, ,ZHES BYA BA DANG, DE BZHIN DU, BAG CHAGS KYIS NI DKRUGS
PA'I

SEMS; ,DON DU SNANG BAR RAB TU 'BYUNG, ,ZHES BYA BA LA SOGS PA
GSUNGS PA DER YANG RNAM PA MED PA'I SEMS KYIS JI LTAR YANG YUL
'DZIN PAR MI RUNG BAS DE'I PHYIR GDON MI ZA BAR DE RNAM PA DANG
BCAS PA NYID DU KHAS BLANG DGOS SO, ,DE BAS NA SEMS KYI RNAM PA
LAS MA GTOGS

PA DON GYI RNAM PA MI SNANG BA'I PHYIR DE BKAG PAS SEMS RNAM PA
DANG BCAS PA NYID DU BSTAN PA 'BA' ZHIG TU ZAD KYI, DE LAS PHYI
ROL GYI DON MED PAR RTOGS PAR 'GYUR BA NI MA YIN NO, ,YANG NA
BDAG LA SOGS PA YOD PA LA SOGS PAR BSTAN PA BZHIN DU DE LTA BUS
'DUL BA'I SKYE BO LA

LTOS NAS SMAN PA RNAMS NAD PA JI LTA BA BZHIN GSO BAR BYED PA
DANG 'DRA BAR SANGS RGYAS BCOM LDAN 'DAS RNAMS KYI CHOS BSHAD PA
SNA TSOGS RAB TU 'JUG STE, DE SKAD DU 'PHAGS PA LANG KAR GSHEGS
PA LAS KYANG, NAD PA DANG NI NAD PA LA, ,SMAN PAS RDZAS BYIN JI
LTA BAR, ,DE BZHIN

SANGS RGYAS SEMS CAN LA, ,SEMS TZAM NYID DU GSUNGS PA YIN, ,ZHES
GSUNGS SO, ,GZHAN DAG LA SLU BA YANG MA YIN NO, ,DE LTA BUS 'DUL
BA'I SKYE BO LA PHAN PA DANG BDE BA THOB PAR BYED PAS BSHAD PA
DON YOD PA'I PHYIR RO, ,PHA ROL LA GCIG TU PHAN PA NYID BDEN PA
YIN

PA'I PHYIR BCOM LDAN 'DAS RNAMS LA BRDZUN GSUNG BA YANG MI MNGA'
STE, JI SKAD DU, SLU DANG LDAN PA BDEN MA YIN, ,DON GYI DGONGS PA
MED PA'ANG MIN, ,GZHAN LA GCIG TU PHAN PA BDEN, ,PHAN PA MED
PHYIR CIG SHOS MIN, ,ZHES GSUNGS PA LTA BU'O ZHES BRJOD DO, ,DE
LTAR NA KUN

@159B RDZOB TU PHYI ROL GYI DON YANG YOD DAM, SEMS TZAM NYID
KYANG BLA STE, THE TSOM MED PAR DNGOS PO'I NGO BO NYID YANG DAG
PA PHRA RAB KYANG SGRUB PAR 'GYUR BA GANG YIN PA DE LTA BU'I YID
CHES PA'I BKA' NI RNAM PA THAMS CAD DU MED DO, ,'PHAGS PA DKON
MCHOG SPRIN LAS, RIGS KYI BU

GAL TE DON DAM PA MED PAR GYUR NA TSANGS PAR SPYOD PA DON MED PAR
'GYUR RO ZHES GSUNGS PA GANG YIN PA 'DI YOD PA MA YIN NAM ZHE NA,
DE NI RIGS PA MA YIN TE, GANG LA 'DI KHUNGS SU 'GYUR BA'I DON DAM
PA SU ZHIG SPONG BAR BYED, MDO'I DON NI 'DI LTAR 'DI NI GANG ZAG
DANG CHOS LA BDAG MED

PA'I MTSAN NYID KYI DE KHO NA NYID DON DAM PA'I SGRAR DGONGS PA
YIN TE, DE NI YE SHES DAM PA'I SPYOD YUL YIN PA'I PHYIR DANG,
BDAG NYID RIGS PA DANG LDAN PA NYID KYIS DAM PA YIN PA'I PHYIR
RO, ,GAL TE DE YANG MED NA NI DE'I TSE CHOS DANG GANG ZAG DAG JI
LTAR BYIS PA'I SKYE BO LA

GRAGS PA'I BDAG NYID DU YOD PA NYID DU 'GYUR TE, DE'I PHYIR SKYE
BO THAMS CAD BTZAL BA MED PAR DANG PO NYID NAS DE KHO NA MTHONG
BAR 'GYUR BAS DE KHO NA RTOGS PAR 'DOD PA RNAMS KYI 'BAD PA DON
MED PAR 'GYUR RO ZHES BYA BA YIN PAR GSAL RAB PA NYID PAS 'DI NI
KHUNGS SU MI RUNG

NGO; ,'O NA NI 'PHAGS PA DKON MCHOG BRTZEGS PA LAS, 'OD SRUNGS
GANG ZAG TU LTA BA RI RAB TZAM NI BLA'I, MNGON PA'I NGA RGYAL CAN
STONG PA NYID DU LTA BA NI MA YIN NO ZHES BYA BA LA SOGS PA
GSUNGS PA GANG YIN PA 'DI DANG JI LTAR 'GAL BAR MI 'GYUR ZHE NA,
'DI DANG YANG

MI 'GAL BA NYID DE, GANG ZHIG DNGOS PO RNAMS DON DAM PAR YOD PAR
KHAS BLANGS NA YANG DE DAG MED PAR RTOG PAR BYED CING 'DI LTAR
GANG DAG GZHIG PA'I PHYIR STONG PA NYID BSTAN PA'I 'DOD CHAGS LA
SOGS PA NI YANG DAG PAR YOD PA KHO NA'O SNYAM DU RTOGS PAR BYED
PA DE, DE DAG SNGAR

YOD PAR YONGS SU BRTAGS NAS PHYIS MED PAR YONGS SU 'DZIN NA YOD
PA DANG, MED PA'I MTHAR LHUNG BA'I PHYIR STONG PA NYID KYI DON
MTHA' GNYIS DANG BRAL BA SPROS PA MA LUS PA NYE BAR ZHI BA KHONG
DU MA CHUD PAS MNGON PA'I NGA RGYAL CAN ZHES BYA'O, ,DE'I PHYIR
BCOM LDAN 'DAS KYIS LTA BA DE BKAG

@160A *, ,PAS DON DAM PA YOD PA DANG MED PA LA SOGS PA SPROS PA'I
DRA BA MTHA' DAG DANG BRAL BA RTOGS PA KHO NA LA SBYOR BAR MDZAD
PA YIN NO, ,'DI NI BCOM LDAN 'DAS NYID KYIS MDO GZHAN DAG LAS
NGES PAR MDZAD DE, 'PHAGS PA LANG KAR GSHEGS PA LAS JI SKAD

DU BLO GROS CHEN PO 'JIG RTEN 'DI NI GNYIS LA GNAS PA STE, 'DI
LTA STE, YOD PA NYID LA GNAS PA DANG, MED PA NYID LA GNAS PA YOD
PA DANG, MED PA LA 'DUN PA'I LTA BAR LHUNG BA NI NGES PAR MI
'BYUNG BA LA NGES PAR 'BYUNG BA'I BLO CAN YIN NO, ,BLO GROS CHEN
PO DE LA JI LTAR 'JIG RTEN YOD

PA NYID LA GNAS PA YIN ZHE NA, 'DI LTA STE, 'JIG RTEN NI RGYU
DANG RKYEN MED PA DAG LAS SKYE'I, YOD PA DAG LAS NI MA YIN NO,
,YOD PA SKYE'I MED PA NI MA YIN NO ZHES ZER TE, BLO GROS CHEN PO
DE SKAD DU SMRA BA NA DNGOS PO RNAMS DANG RGYU DANG RKYEN RNAMS
DANG, 'JIG RTEN YANG RGYU MED

PA'I YOD PA NYID DU SMRA BA YIN NO, ,BLO GROS CHEN PO DE LA JI
LTAR MED PA NYID LA GNAS PA YIN ZHE NA, 'DI LTA STE, 'DOD CHAGS
DANG, ZHE SDANG DANG, GTI MUG KHAS BLANGS NAS, YANG 'DOD CHAGS
DANG, ZHE SDANG DANG, GTI MUG MED PAR RTOG PAR BYED DO, ,BLO GROS
CHEN PO DNGOS PO RNAMS

DNGOS PO'I MTSAN NYID KYIS DBEN PA'I PHYIR YOD PA NYID DU KHAS MI
LEN PA GANG YIN PA DE DANG, NYAN THOS DANG, RANG SANGS RGYAS
RNAMS 'DOD CHAGS DANG, ZHE SDANG DANG, GTI MUG DAG KHAS MI LEN PA
GANG YIN PA 'DI LAS BLO GROS CHEN PO GANG ZHIG RNAM PAR 'JIG PAR
BYED PA YIN, BLO GROS

CHEN POS GSOL PA, BCOM LDAN 'DAS GANG ZHIG 'DOD CHAGS DANG, ZHE
SDANG DANG, GTI MUG KHAS BLANGS NAS KHAS LEN PAR MI BGYI BA LAGS
SO, ,BCOM LDAN 'DAS KYIS BKA' STZAL PA, BLO GROS CHEN PO GANG
KHYOD KYIS DE LTAR SHES PA NI LEGS SO LEGS SO, ,BLO GROS CHEN PO
'DI NI

'DOD CHAGS DANG, ZHE SDANG DANG, GTI MUG YOD PA DANG, MED PA'I
SGO NAS RNAM PAR 'JIG PAR BYED PA YIN PA 'BA' ZHIG TU MA ZAD KYI,
NYAN THOS DANG RANG SANGS RGYAS DANG, SANGS RGYAS RNAMS KYANG
RNAM PAR 'JIG PAR BYED PA YIN NO ZHES BYA BA RGYAS PAR GSUNGS
NAS, BLO GROS CHEN PO NGAS 'DI

@160B LAS DGONGS TE GANG ZAG TU LTA BA RI RAB TZAM NI BLA'I, YOD
PA DANG MED PA NYID DU MNGON PA'I NGA RGYAL CAN STONG PA NYID DU
LTA BA NI DE LTA MA YIN NO ZHES BSHAD DO ZHES GSUNGS SO, ,DE'I
PHYIR BCOM LDAN 'DAS KYIS DNGOS BOR SMRA BA RNAMS KHO NA MNGON
PA'I NGA RGYAL CAN NYID DU BSTAN PA YIN NO, ,DE

BAS KYANG DE NYID LAS, MA BYUNG BA LAS GANG 'BYUNG ZHING, ,BYUNG
NAS KYANG NI RNAM 'JIG PA, ,RKYEN LAS YOD DANG MED DE DAG ,NGA YI
BSTAN LA MI GNAS SO, ,GANG LA CUNG ZAD SKYE MED CING, ,'GAG
PA'ANG CUNG ZAD YOD MIN LA, ,'GRO BA RNAM PAR DBEN MTHONG BA, ,DE
LA YOD DANG MED

NYID MED, ,CES GSUNGS SO, ,GANG DAG TSIGS SU BCAD PA GNYIS PA'I
DON KHO NA GZHUNG 'DZUGS PAR BYED CING, MDO'I DON NI KUN BRTAGS
PA'I NGO BOS DBEN PAS, 'GRO BA RNAM PAR DBEN MTHONG BA, ,ZHES BYA
BA YIN NO ZHES NYE BAR BRJOD PA'I PHYIR 'GAL BA MED DO ZHES ZER
BA DE DAG

GIS KUN BRTAGS PA'I NGO BO NYID CES BYA BA 'DI CI YIN PA BRJOD
DGOS SO, ,GAL TE TSAD MAS GNOD KYANG BYIS PA RNAMS KYIS BDEN PAR
BZUNG BA YIN NO ZHE NA, GAL TE DE LTA NA NI 'GRO BA THAMS CAD
SGYU MA LTA BU DON DAM PAR MA SKYES PA LA BYIS PA RNAMS KYI SKYE
BA LA SOGS PA DON DAM PAR

YOD PA NYID DU SGRO BTAGS PA GANG YIN PA DE YANG 'OG NAS 'BYUNG
BA'I TSAD MAS GNOD PA'I NGO BO YIN PA'I PHYIR KUN BRTAGS PA'I NGO
BO NYID DO ZHES BYA BAR CI STE MI BZUNG, DE LTA MA YIN NA PHYI'I
DON YANG BCOM LDAN 'DAS KYIS BRTAGS PA'I NGO BO NYID KYIS STONG
PA NYID DU GSUNGS KYI, DON

DAM PAR NI MA YIN NO ZHES BYA BAR YANG CI'I PHYIR RNAM PAR MI
BSHAD, 'ON TE TSAD MAS GNOD PA'I PHYIR DE LTAR RNAM PAR BSHAD PAR
MI BYA'O ZHE NA, DE'I TSE RNAM PAR SHES PA LA YANG DE LTA DE LTAR
BSHAD PAR MI BYA STE, DE YANG PHYI'I DON BZHIN DU TSAD MAS GNOD
PA YIN PA'I PHYIR RO, ,GAL TE TSAD MA 'GA'

ZHIG GIS RNAM PAR SHES PA DNGOS PO YOD PAR YANG DAG PAR GRUB PAR
GYUR NA NI DE'I TSE RNAM PA GNYIS KHO NA KUN BRTAGS PA YIN GYI,
GZHAN NI MA YIN NO ZHES RNAM BAR BSHAD PA BZANG POR 'GYUR BA ZHIG
NA DE YANG MA GRUB BO ZHES BSTAN PAR BYA'O, ,DE'I PHYIR 'GRO BA
JI SKAD BSHAD PA'I KUN BRTAGS PA'I

@161A *, ,NGO BOS DBEN PAR NI KHO BO CAG KYANG 'DOD PA NYID PAS
'DI NI GYI NA'O, ,'DIS NI 'PHAGS PA DGONGS PA NGES PAR 'GREL PA
LAS, BYAMS PA GZHAN GYI DBANG GI MTSAN NYID DANG, YONGS SU GRUB
PA'I MTSAN NYID LA KUN NAS NYON MONGS PA NYID DANG RNAM PAR BYANG
BA KUN BRTAGS

PA'I MTSAN NYID DANG RNAM PA THAMS CAD DU GTAN BRAL BA GANG YIN
PA DE NI DE LA MI DMIGS TE, 'DI NI STONG PA NYID KYI MTSAN NYID
MTHA' DAG CES BYA'O ZHES GSUNGS PA GANG YIN PA 'DI YANG BSAL BA
YIN TE, 'DI LA YANG 'DOD CHAGS LA SOGS PA YANG DAG PAR GZHAN GYI
DBANG GI MTSAN NYID KUN

NAS NYON MONGS PA'I NGO BO NYID KUN RDZOB PA DAG LA KUN NAS NYON
MONGS PAR BYED PA NYID DANG, 'KHOR BAR KUN TU SBYOR BAR BYED PA
NYID DANG, GNYEN PO'I GAGS BYED PA NYID DANG MI MTHUN PA'I PHYOGS
KYI GAGS MI BYED PA NYID LA SOGS PA YANG DAG PAR SGRO BTAGS PA
GANG YIN PA DE NI DE DAG LA KUN BRTAGS

PA'I MTSAN NYID YIN NO, ,RNAL 'BYOR PA'I KUN RDZOB TU PHYIN CI MA
LOG PA NYID DU YONGS SU GRUB PAS YONGS SU GRUB PA'I PHYIR YONGS
SU GRUB PA'I MTSAN NYID YIN PA BYANG CHUB KYI PHYOGS DANG MTHUN
PA RNAM PAR BYANG BA RNAMS LA YANG MI MTHUN PA'I PHYOGS NGES PAR
'JOMS PAR BYED PA NYID DANG, MYA NGAN LAS 'DAS PA LAS YANG DAG
PAR

SBYOR BA NYID LA SOGS PA YANG DAG PAR DNGOS PO'I CHOS NYID DU
SGRO BTAGS PA GANG YIN PA DE NI DE DAG LA KUN BRTAGS PA'I MTSAN
NYID YIN NO, ,CHOS KYI DBYINGS RANG BZHIN GYIS 'OD GSAL BA LA DON
DAM PAR KUN NAS NYON MONGS PA LA SOGS PA MI SRID PAS NGO BO 'DI
GNYI GA YANG KUN BRTAGS PA'I MTSAN NYID KYI CHOS YIN PAR

KUN NAS NYON MONGS PA DANG, RNAM PAR BYANG BA'I CHOS RNAMS LA MI
SRID PA NYID DO, ,KUN NAS NYON MONGS PA DANG RNAM PAR BYANG BA'I
CHOS 'DI DAG THAMS CAD NI DON DAM PAR SKYE BA MED PAR RO GCIG PA
NYID KYIS KYANG DBYE BA MI RIGS PA'I PHYIR RO, ,DE BAS NA YANG
DAG PAR NA GNYI GA YANG STONG PA YIN

LA; YANG DAG PA'I KUN RDZOB TU NA GNYI GA YANG GNAS PA'I PHYIR
KUN NAS NYON MONGS PA DANG RNAM PAR BYANG BA'I PHYOGS MED PA'I
NYES PA YANG MA YIN TE, 'PHAGS PA SHES RAB KYI PHA ROL TU PHYIN
PA NYIS STONG LNGA BRGYA PA LAS, JI SKAD DU RAB KYI RTZAL GYIS
RNAM PAR GZHON PA, GZUGS NI 'DOD

@161B CHAGS KYI CHOS CAN YANG MA YIN LA, 'DOD CHAGS DANG BRAL
BA'I CHOS CAN YANG MA YIN NO, ,DE BZHIN DU TSOR BA DANG, 'DU SHES
DANG, 'DU BYED DANG, RNAM PAR SHES PA YANG 'DOD CHAGS KYI CHOS
CAN YANG MA YIN LA, 'DOD CHAGS DANG BRAL BA'I CHOS CAN YANG MA
YIN NO, ,GZUGS DANG,

TSOR BA DANG, 'DU SHES DANG, 'DU BYED DANG, RNAM PAR SHES PA
RNAMS KYI 'DOD CHAGS MA YIN PA'I CHOS NYID DANG, 'DOD CHAGS DANG
BRAL BA MA YIN PA'I CHOS NYID GANG YIN PA 'DI NI SHES RAB KYI PHA
ROL TU PHYIN PA YIN NO, ,DE BZHIN DU GZUGS NI ZHE SDANG GI CHOS
CAN YANG MA YIN LA, ZHE SDANG

MED PA'I CHOS CAN YANG MA YIN, GTI MUG GI CHOS CAN YANG MA YIN
LA, GTI MUG MED PA'I CHOS CAN YANG MA YIN NO, ,DE BZHIN DU RNAM
PAR SHES PA'I BAR GYI GTI MUG MA YIN PA'I CHOS NYID DANG, GTI MUG
DANG BRAL BA YANG MA YIN PA'I CHOS NYID GANG YIN PA 'DI NI SHES
RAB KYI PHA ROL TU PHYIN

PA YIN NO, ,RAB KYI RTZAL GYIS RNAM PAR GNON PA GZUGS NI KUN NAS
NYON MONGS PA DANG, RNAM PAR BYANG BAR 'GYUR BA MED DO, ,DE BZHIN
DU TSOR BA DANG, 'DU SHES DANG, 'DU BYED DANG, RNAM PAR SHES PA
YANG KUN NAS NYON MONGS PA DANG, RNAM PAR BYANG BAR 'GYUR BA MED
DE, GZUGS

DANG; TSOR BA DANG, 'DU SHES DANG, 'DU BYED DANG, RNAM PAR SHES
PA RNAMS KYIS KUN NAS NYON MONGS PA MA YIN PA DANG, RNAM PAR
BYANG BA MA YIN PA GANG YIN PA 'DI NI SHES RAB KYI PHA ROL TU
PHYIN PA YIN NO ZHES GSUNGS PA LTA BU'O, ,'PHAGS PA BDEN PA GNYIS
BSTAN PA LAS KYANG,

'JAM DPAL MNYAM PA NYID GANG GIS DON DAM PA RNAM PAR BYANG BA'I
BAR DU GANG DANG MNYAM PA, DON DAM PAR CHOS THAMS CAD KYANG DE
DANG MNYAM MAM, 'JAM DPAL GYIS SMRAS PA, LHA'I BU DON DAM PAR
CHOS THAMS CAD SHIN TU 'BYUNG BA MED PAR MNYAM PA NYID DANG, DON
DAM PAR CHOS THAMS CAD

SHIN TU SKYE BA MED PAR MNYAM PA NYID DANG, DON DAM PAR CHOS
THAMS CAD DNGOS PO MED PAR MNYAM PA NYID KYIS DON DAM PAR CHOS
THAMS CAD MNYAM PA NYID DO ZHES GSUNGS SO, ,'PHAGS PA SANGS RGYAS
THAMS CAD KYI YUL LA 'JUG PA YE SHES SNANG BA'I RGYAN LAS KYANG,
MDOR NA MI DGE BA YID

@162A *, ,LA BYED PA THAMS CAD NI KUN NAS NYON MONGS PA'I RGYU
YIN LA, DGE BA YID LA BYED PA THAMS CAD NI RNAM PAR BYANG BA'I
RGYU YIN NO, ,DE LA KUN NAS NYON MONGS PA'I RGYU GANG YIN PA
DANG, RNAM PAR BYANG BA'I RGYU GANG YIN PA'I CHOS DE DAG THAMS
CAD NI RANG BZHIN GYIS STONG

STE; SEMS CAN MED PA, SROG MED PA, GANG ZAG MED PA, BDAG PO MED
PA, SGYU MA LTA BUR MTSAN NYID MED PA STE, NANG NYE BAR ZHI BA
YIN NO, ,GANG NANG NYE BAR ZHI BA DE NI RAB TU ZHI BA YIN NO,
,GANG RAB TU ZHI BA DE NI RANG BZHIN YIN NO, ,GANG RANG BZHIN YIN
PA DE NI NYE BAR MI DMIGS SO, ,GANG MI DMIGS PA DE NI GNAS MED
DO, ,GANG

GNAS MED PA DE NI MKHA' YIN NO, ,MKHA' NI NAM MKHA'O, ,DE CHOS
THAMS CAD NAM MKHA' DANG 'DRA BAR RAB TU SHES SHING KUN NAS NYON
MONGS PA DANG, RNAM PAR BYANG BAR YANG THA SNYAD 'DOGS LA, NAM
MKHA'I CHOS NYID KYANG MI SPONG NGO, ,DE CI'I PHYIR ZHE NA, 'JAM
DPAL GANG LA SKYE BA'AM

'GAG PAR 'GYUR BA'I CHOS DE NI 'GA' YANG MED DO ZHES GSUNGS SO,
,GAL TE YANG DON DAM PAR KUN BRTAGS PA'I MTSAN NYID KYIS STONG
PA'I CHOS 'GA' ZHIG YOD PAR GYUR NA NI DE'I TSE MDO DE NYID LAS
'JAM DPAL CHOS THAMS CAD NI GNYIS SU MED PA STE, MTSAN NYID MED
PA, GNYIS

SU BYAR MED PA, MING MED PA, MTSAN MA MED PA, SEMS DANG, YID
DANG, RNAM PAR SHES PA DANG BRAL BA, MA SKYES PA, MA 'GAGS PA,
RGYU MED PA, RAB TU RGYU BA MED PA, KUN DU RGYU BA MED PA, YI GE
MED PA, SGRA SKAD MED PA'O ZHES GSUNGS PA DANG, YANG 'JAM DPAL
STONG PA ZHES BYA BA 'DI NI

MNGON PAR ZHEN PA'I 'DZIN PA MED PA'I TSIG BLA DAGS YIN GYI, 'JAM
DPAL 'DI LA DON DAM PA GANG STONG PA ZHES BYA BA'I CHOS NI 'GA'
YANG MI DMIGS SO ZHES GSUNGS PA GANG YIN PA 'DI DANG YANG 'GAL
BAR 'GYUR RO, ,GAL TE DE LTA NA 'PHAGS PA DGONGS PA NGES PAR
'GREL PA LAS, MNGON PAR

BRJOD PA NI DNGOS PO MED PA CAN MA YIN NO, ,DNGOS PO DE YANG GANG
ZHE NA, 'PHAGS PA'I YE SHES DANG, 'PHAGS PA'I GZIGS PAS BRJOD DU
MED PA NYID DU MNGON PAR RDZOGS PAR SANGS RGYAS PA GANG YIN PA
DE, BRJOD DU MED PA'I CHOS NYID DE KHO NA MNGON PAR RDZOGS PAR
'TSANG RGYA BAR BYA BA'I PHYIR 'DUS BYAS ZHES BYA BA DANG, DE

@162B BZHIN DU 'DUS MA BYAS ZHES BYA BAR MING DU BTAGS SO ZHES
BYA BA LA SOGS PA GSUNGS PA GANG YIN PA BCOM LDAN 'DAS KYI BKA'
'PHAGS PA'I YE SHES KYI SPYOD YUL SO SO RANG GIS RIG PAR BYA BA
DNGOS PO'I NGO BO NYID DU YOD PAR STON PAR BYED PA 'DI JI LTAR
GRANG ZHE NA, 'DI DANG YANG MI 'GAL BA NYID

DE; 'DI LTAR 'DIR CHOS KYI DBYINGS 'PHAGS PA'I YE SHES KYI SPYOD
YUL CHOS THAMS CAD BDAG MED PA'I MTSAN NYID KHO NA DNGOS PO'I
SGRAR BRJOD PAR BZHED DE, DNGOS PO LA MNGON PAR ZHEN PA RNAMS KYI
SKRAG PA'I GNAS YONGS SU SPANG BA'I DON DU DE LTAR BSTAN PA'I
PHYIR RO, ,RNAM PA GCIG TU NA

'PHAGS PA'I YE SHES DANG CHOS THAMS CAD DE BZHIN NYID LA GNAS
PA'I PHYIR TE, DE'I PHYIR DNGOS PO'I SGRA GNAS PAR BRJOD PAS CHOS
KYI DBYINGS KHO NA LA BYA'O, ,SANGS RGYAS BCOM LDAN 'DAS RNAMS NI
'DUL BA'I BSAM PA LA LTOS NAS CHOS KYI DBYINGS DE NYID THABS SNA
TSOGS KYIS STON PAR MDZAD

DE; DE SKAD DU 'PHAGS PA LANG KAR GSHEGS PA LAS, BLO GROS CHEN PO
'ON KYANG DE BZHIN GSHEGS PA DGRA BCOM PA YANG DAG PAR RDZOGS
PA'I SANGS RGYAS RNAMS NI DE BZHIN NYID DANG, STONG PA NYID DANG,
YANG DAG PA'I MTHA' DANG MYA NGAN LAS 'DAS PA LA SOGS PA'I DNGOS
PO RNAMS DE

BZHIN GSHEGS PA'I SNYING PO YIN PAR NYE BAR BSTAN PA MDZAD NAS
BYIS PA RNAMS BDAG MED PAS SKRAG PA'I GNAS RNAM PAR SPANG BA'I
PHYIR RNAM PAR MI RTOG PA SNANG BA MED PA'I SPYOD YUL DE BZHIN
GSHEGS PA'I SNYING PO YIN PAR NYE BAR BSTAN PAS STON PAR MDZAD
DO, ,BLO GROS CHEN PO DPER NA RDZA

MKHAN NI RDUL PHRA RAB KYI TSOGS KYI 'JIM PA GCIG LAS, LAG PA
DANG, DBYI GU DANG, CHU DANG, SKUD PA'I RTZOL BA SBYOR BAS SNOD
SNA TSOGS DAG BYED DO, ,BLO GROS CHEN PO DE BZHIN DU DE BZHIN
GSHEGS PA RNAMS KYANG RDZA MKHAN BZHIN DU CHOS BDAG MED PA, CHOS
THAMS CAD KYI MTSAN NYID RNAM

PAR LOG PA DE NYID THABS DANG SHES RAB LA MKHAS PA'I TSUL SNA
TSOGS KYI SGO NAS YI GE DANG TSIG THA DAD PAS SNYING POR NYE BAR
BSTAN PA'AM, BDAG MED PAR NYE BAR BSTAN PAS STON PAR MDZAD DO
ZHES GSUNGS SO, ,DE KHO NA NYID 'DI YANG RNAM PA THAMS CAD DU
BRJOD PAR BYA BA MA YIN YANG THA SNYAD KYI

@163A *, ,DBANG GIS 'DUS BYAS MA LUS PA'I CHOS NYID YIN PA'I
PHYIR 'DUS BYAS ZHES BYA BAR YANG THA SNYAD GDAGS LA, DE BZHIN
GSHEGS PA RNAMS BYUNG YANG RUNG, MA BYUNG YANG RUNG, DUS THAMS
CAD DU GNAS PA'I PHYIR 'DUS MA BYAS ZHES BYA BAR YANG STON TO,
,DE KHO NA NYID

NI NGO BO THAMS CAD LAS 'DAS PA'I MTSAN NYID YIN PA'I PHYIR DE
GNYI GA'I NGO BO YANG MA YIN NO, ,GDON MI ZA BAR DE LTA BU YIN
PAR KHONG DU CHUD PA STE, DE LTA MA YIN NA KHYED KYI GZHUNG LUGS
KYIS 'DUS MA BYAS DNGOS POR JI LTAR 'GYUR, GANG GIS NA 'DI 'DUS
MA BYAS ZHES KYANG BYA STE, KHYED

NI 'DUS BYAS KHO NA DNGOS PO NYID DU 'DOD PA'I PHYIR RO, ,'PHAGS
PA DKON MCHOG 'BYUNG GNAS LAS KYANG, MI GANG DE BZHIN NYID DAG
'DUS BYAS DANG, ,GNYIS PA 'DUS MA BYAS DANG RNAM GNYIS SU, ,SMRA
BA BDE BAR GSHEGS PAS CHOS BSHAD PA, ,DE DAG RTOGS PAR BYA PHYIR
SPRO BA MIN, ,

ZHES GSUNGS SO, ,DE LTA BAS NA 'DI LTA STE, 'DUS BYAS DANG 'DUS
MA BYAS KYI DNGOS POR 'DZIN PA 'DI NI MTHAR 'DZIN PA YIN NO,
,YANG NA NYAN THOS DANG RANG SANGS RGYAS KYI SPYOD YUL DNGOS PO'I
RANG GI MTSAN NYID KYI DBANG DU MDZAD NAS BYIS PA RNAMS SKRAG
PA'I GNAS YONGS SU SPANG

BA'I CHED KHO NAR 'PHAGS PA'I YE SHES KYI SPYOD YUL DNGOS POR YOD
DO ZHES GSUNGS KYI, SANGS RGYAS DANG BYANG CHUB SEMS DPA'I YE
SHES 'JIG RTEN LAS SHIN TU 'DAS PA'I SPYOD YUL DON DAM PA PA'I
DNGOS PO'I RANG GI MTSAN NYID NI YOD PA MA YIN TE, DE'I YUL NI
CHOS THAMS

CAD SKYE BA MED PA DANG, 'GAG PA MED PA LA SOGS PA YIN PA NYID
KYIS YOD PA DANG MED PA'I PHYOGS DANG BRAL BA'I PHYIR RO, ,DE
SKAD DU MDO LAS KYANG, 'JIG RTEN LAS 'DAS PA'I YE SHES GANG ZHE
NA, NYAN THOS DANG RANG SANGS RGYAS RANG DANG SPYI'I MTSAN NYID
DU LHUNG BA'I BSAM PA LA MNGON

PAR ZHEN PA RNAMS KYI YIN NO, ,'JIG RTEN LAS SHIN TU 'DAS PA'I YE
SHES GANG ZHE NA, SANGS RGYAS DANG BYANG CHUB SEMS DPA' RNAMS
KYIS SNANG BA MED PA'I CHOS RAB TU RNAM PAR PHYE BAS, SKYE BA MED
PA DANG, 'GAG PA MED PAR GZIGS PA'I PHYIR YOD PA DANG, MED PA'I
PHYOGS DANG BRAL BA YIN

@163B NO ZHES GSUNGS SO, ,NYAN THOS LA SOGS PA YANG DAG PA'I KUN
RDZOB KYIS KUN DU BSDUS PA'I PHUNG PO TZAM RANG DANG SPYI'I MTSAN
NYID KYI RNAM PAR SGOM PAR BYED PA RNAMS GANG ZAG LA BDAG MED PA
TZAM LA GZUD PA'I PHYIR YE SHES DE DNGOS PO'I YUL CAN YIN NO ZHES
THA SNYAD 'DOGS KYI, DON DAM

PAR NI MA YIN NO, ,GAL TE SANGS RGYAS DANG BYANG CHUB SEMS DPA'I
YE SHES KYI YUL DON DAM PA PA'I DNGOS PO'I RANG GI MTSAN NYID
GCIG TU GYUR NA NI DE'I TSE YE SHES DE YOD PA'I PHYOGS DANG BRAL
BAR YANG JI LTAR 'GYUR, DE LTA BAS NA BYIS PA RNAMS SKRAG PA'I
GNAS YONGS SU SPANG BA'I PHYIR,

'PHAGS PA'I YE SHES KYI SPYOD YUL DNGOS POR YOD DO ZHES BSTAN
GYI, DON DAM PA'I DNGOS PO'I MTSAN NYID YOD PA'I PHYIR NI MA YIN
NO, ,DE LTA MA YIN NA SANGS RGYAS DANG BYANG CHUB SEMS DPA' RNAMS
KYANG JI LTAR YOD PA'I RNAM PAR RTOG PA DANG 'BREL PAR MI 'GYUR,
JI LTAR BYIS PA RNAMS

SKRAG PA RNAM PAR SPANG BA'I PHYIR DE GSUNGS KYI, DON DAM PA'I
DNGOS PO YOD PA'I PHYIR NI MA YIN NO ZHES BYA BA 'DI THAMS CAD
KYANG, BCOM LDAN 'DAS KYIS MDO GZHAN DAG LAS GTAN LA PHAB PA NYID
DE, 'PHAGS PA LANG KAR GSHEGS PA LAS, JI SKAD DU BCOM LDAN 'DAS
LA,

BYANG CHUB SEMS DPA' BLO GROS CHEN PO ZHES BYA BAS ZHUS PA BCOM
LDAN 'DAS CI'I SLAD DU KHYOD KYIS SEMS CAN RNAMS LA YOD PA DANG
MED PA NYID DU LTA BA BZLOG NAS, YANG 'PHAGS PA'I YE SHES KYI
SPYOD YUL DNGOS POR BSHAD PAS, 'PHAGS PA'I YE SHES KYI SPYOD YUL
LA MNGON PAR

ZHEN PA'I YOD PA NYID DU LTA BA LA 'GOD PAR MDZAD CING, RNAM PAR
DBEN PA'I CHOS BSTAN PA YANG MED PAR MDZAD PA LAGS, BCOM LDAN
'DAS KYIS BKA' STZAL PA, BLO GROS CHEN PO NGA NI 'PHAGS PA'I YE
SHES KYIS SPYOD YUL DNGOS PO'I NGO BO NYID DU BSTAN PAS RNAM PAR
DBEN PA'I CHOS BSTAN

PA MED PAR YANG MI BYED LA, YOD PA NYID DU LTA BA LA 'GOD PAR
YANG MI BYED KYI, BLO GROS CHEN PO 'ON KYANG NGA NI SEMS CAN THOG
MA MED PA'I DUS NA DNGOS PO'I NGO BO NYID KYI MTSAN NYID LA MNGON
PAR ZHEN PA RNAMS KYI SKRAG PA'I GNAS YONGS SU SPANG BA'I PHYIR
'PHAGS PA'I YE SHES KYI SPYOD YUL

@164A *, ,DNGOS PO'I NGO BO NYID DU MNGON PAR ZHEN PA'I MTSAN
NYID KYI LTA BA'I SGO NAS RNAM PAR DBEN PA'I CHOS STON PAR BYED
DO, ,BLO GROS CHEN PO NGA NI DNGOS PO'I NGO BO NYID NYE BAR STON
PAR MI BYED KYI, BLO GROS CHEN PO 'ON KYANG BDAG NYID KYIS JI LTA
BA BZHIN DU RTOGS NA RNAM PAR DBEN PA'I

CHOS LA GNAS PAR 'GYUR BA ZHES RGYAS PAR GSUNGS SO, ,DE LTA BAS
NA 'PHAGS PA'I YE SHES KYI SPYOD YUL DNGOS PO'I RANG GI MTSAN
NYID DU BSTAN PA GANG YIN PA 'DI NI BCOM LDAN 'DAS KYIS THABS
KYIS BSTAN PA KHO NA YIN NO, ,DE LTA BAS NA BCOM LDAN 'DAS KYI
YANG DAG PA'I GSUNG RAB KYI

TSUL NGES PAR MA ZIN PA BRDZUN PA LA, MNGON PA'I NGA RGYAL CAN
RNAMS DNGOS PO'I NGO BO NYID DU RTOGS PAR BYED PA NA, BCOM LDAN
'DAS LA YANG MI SNYAN PAR SGROGS SHING BDAG NYID KYANG 'PHUNG LA,
GZHAN YANG RLAG PAR BYED PA YIN NO, ,'DI LTAR MDO DE NYID LAS,
DNGOS PO'I NGO BO NYID DE LTA BU

LA MNGON PAR ZHEN PA RNAMS BDAG LA SOGS PA 'DZIN PA'I PHYIR MI
'GROL BA KHO NAR GSUNGS TE, JI SKAD DU, BLO GROS CHEN PO GZHAN
YANG TSAD MA GSUM GYI YAN LAG GIS BRGAL BAR GZAS NAS, 'PHAGS
'PHAGS PA'I YE SHES KYIS SO SOR RANG GIS RTOGS PAR BYA BA'I NGO
BO NYID GNYIS LAS RNAM PAR

GROL BA DNGOS PO'I NGO BO NYID DU YOD DE ZHES BYA BA RNAM PAR
RTOG PAR BYED KYI, BLO GROS CHEN PO RNAL 'BYOR PA SEMS DANG YID
DANG RNAM PAR SHES PA'I GNAS GYUR PA RANG GI SEMS SNANG BA, GZUNG
BA DANG 'DZIN PA'I RNAM PAR RTOG PA SPANGS PA, DE BZHIN GSHEGS
PA'I SA 'PHAGS PA'I YE SHES

KYIS SO SO RANG GIS RTOGS PA RNAMS NI DNGOS PO DANG DNGOS PO MED
PAR 'DU SHES MI 'JUG GO, ,BLO GROS CHEN PO GAL TE RNAL 'BYOR PA
RNAMS DE LTA BU'I YUL CAN RNAMS LA DNGOS PO DANG DNGOS PO MED PAR
'DZIN PA 'JUG PAR GYUR NA NI DE NYID DE DAG GI BDAG TU 'DZIN PA
DANG, GSO BAR 'DZIN PA

DANG; SKYES BUR 'DZIN PA DANG, GANG ZAG TU 'DZIN PAR 'GYUR RO
ZHES GSUNGS PA LTA BU'O, ,GZHAN YANG GAL TE DON DAM PAR DNGOS PO
ZHIG YOD NA DES NA GDON MI ZA BAR RTAG PA'AM, MI RTAG PA'I NGO BO
ZHIG TU 'GYUR GRANG STE, DNGOS PO LA NI RNAM PA'I KHYAD PAR GZHAN
MI SRID PA'I PHYIR

@164B RO; ,DNGOS PO DE LA RTAG PA DANG MI RTAG PA'I RNAM PAR
DPYOD PA'I SGO NAS 'JUG PA'I SHES RAB GANG YIN PA DE NI DNGOS
PO'I RANG GI NGO BO JI LTA BA BZHIN DU RTOGS PA DANG MTHUN PA'I
PHYIR YANG DAG PA'I SHES RAB KHO NAR 'GYUR GYI, SHES RAB KYI PHA
ROL TU PHYIN PA LTAR BCOS PA NI MA YIN NO, ,DE'I PHYIR

BCOM LDAN 'DAS KYIS 'PHAGS PA SHES RAB KYI PHA ROL TU PHYIN PA
LAS GSUNGS PA GANG YIN PA DE DANG YANG 'GAL BAR 'GYUR TE, DE LAS
'DI SKAD DU KOO SHI KA 'DI NI RIGS KYI BU DANG RIGS KYI BU MO DE
DAG SHES RAB KYI PHA ROL TU PHYIN PA NYE BAR STON PA NA SHES RAB
KYI PHA ROL TU PHYIN PA LTAR BCOS PA

NYE BAR STON TO, ,DE LA 'DI NI SHES RAB KYI PHA ROL TU PHYIN PA
LTAR BCOS PA YIN TE, GZUGS MI RTAG CES BYA BAR NYE BAR STON TO,
,DE BZHIN DU SDUG BSNGAL BA DANG, BDAG MED PA DANG, MI GTZANG BA
ZHES BYA BAR NYE BAR STON TO, ,DE BZHIN DU TSOR BA DANG, 'DU SHES
DANG, 'DU BYED DANG,

RNAM PAR SHES PA DANG, DE BZHIN DU PHUNG PO DANG, KHAMS DANG,
SKYE MCHED DANG, BSAM GTAN DANG, TSAD MED PA DANG, GZUGS MED PA
DANG, DRAN PA NYE BAR GZHAG PA DANG, YANG DAG PAR SPONG BA DANG,
RDZU 'PHRUL GYI RKANG PA DANG, DBANG PO DANG, STOBS DANG, BYANG
CHUB KYI YAN LAG DANG, DE

BZHIN GSHEGS PA'I STOBS BCU DANG, MI 'JIGS PA DANG, SO SO YANG
DAG PAR RIG PA DANG, SANGS RGYAS KYI CHOS MA 'DRES PA DANG, RNAM
PA THAMS CAD MKHYEN PA NYID MI RTAG GO ZHES BYA BA DANG, SDUG
BSNGAL LO ZHES BYA BA DANG, BDAG MED DO ZHES BYA BA DANG, MI
GTZANG BA ZHES BYA BAR NYE

BAR STON PAR BYED DO, ,'DI SKAD DU GANG DE LTAR SPYOD PA DE NI
SHES RAB KYI PHA ROL TU PHYIN PA LA SPYOD DO ZHES BYA BAR YANG
NYE BAR STON TE, KOO SHI KA 'DI NI SHES RAB KYI PHA ROL TU PHYIN
PA LTAR BCOS PA YIN NO, ,DE LA GANG SHES RAB KYI PHA ROL TU PHYIN
PA LTAR BCOS PA MA YIN PA GANG YIN ZHE NA, DE NI 'DI SKAD

DU NYE BAR STON TE, RIGS KYI BU KHYOD TSUR SHOG ,SHES RAB KYI PHA
ROL TU PHYIN PA BSGOMS LA GZUGS MI RTAG GO ZHES BYA BAR YANG DAG
PAR RJES SU MA LTA ZHIG ,RNAM PA THAMS CAD MKHYEN PA NYID KYI BAR
DU SDUG BSNGAL BA DANG, BDAG MED PA DANG, MI GTZANG BA ZHES BYA
BAR YANG DAG PAR RJES SU MA LTA

@165A *, ,ZHIG; DE CI'I PHYIR ZHE NA, GZUGS NI NGO BO NYID KYIS
STONG PA'O, ,GZUGS KYI NGO BO NYID GANG YIN PA DE NI DNGOS PO MED
PA'O, ,GANG DNGOS PO MED PA DE NI SHES RAB KYI PHA ROL TU PHYIN
PA'O, ,SHES RAB KYI PHA ROL TU PHYIN PA GANG YIN PA DE LA NI
GZUGS RTAG GO ZHES BYA

BA'AM, MI RTAG GO ZHES BYA BA MI DMIGS TE, DE LA GZUGS NYID KYANG
MED NA RTAG PA'AM, MI RTAG PAR LTA GA LA 'GYUR, RNAM PA THAMS CAD
MKHYEN PA NYID KYI BAR DU YANG DE DANG 'DRA STE, DE SKAD DU NYE
BAR STON PA NA SHES RAB KYI PHA ROL TU PHYIN PA LTAR BCOS PA NYE
BAR STON PA MA YIN NO, ,

'DI SKAD DU NYE BAR STON TE RIGS KYI BU KHYOD TSUR SHOG ,SHES RAB
KYI PHA ROL TU PHYIN PA BSGOMS LA CHOS GANG LAS KYANG YANG DAG
PAR 'DA' BAR MA BYED LA, CHOS GANG LA'ANG MA GNAS SHIG ,DE CI'I
PHYIR ZHE NA, 'DI LTAR SHES RAB KYI PHA ROL TU PHYIN PA LA CHOS
GANG LAS YANG DAG PAR 'DA' BAR

BYA BA'AM, CHOS GANG LA GNAS PAR BYA BA'I CHOS DE YOD PA MA YIN
TE, 'DI LTAR CHOS THAMS CAD NI NGO BO NYID KYIS STONG PA'O, ,GANG
NGO BO NYID KYIS STONG PA DE NI DNGOS PO MED PA'O, ,GANG DNGOS PO
MED PA DE NI SHES RAB KYI PHA ROL TU PHYIN PA'O, ,SHES RAB KYI
PHA ROL TU PHYIN PA GANG YIN PA

DE LA NI CHOS 'GA' YANG BLANG BAR BYA BA 'AM, DOR BAR BYA BA'AM,
BSKYED PAR BYA BA'AM, DGAG PAR BYA BA MED DO, ,DE SKAD DU STON PA
NA SHES RAB KYI PHA ROL TU PHYIN PA LTAR BCOS PA NYE BAR STON PA
MA YIN NO ZHES GSUNGS SO, ,DE LTA BAS NA DNGOS POR SMRA BA THAMS
CAD CHOS KYI DE KHO NA NYID PHYIN CI LOG TU

STON PA'I PHYIR SHES RAB KYI PHA ROL TU PHYIN PA LTAR BCOS PA NYE
BAR STON PA KHO NA YIN GYI, CHOS THAMS CAD NGO BO NYID MED PA
NYID DU SMRA BA RNAMS NI PHYIN CI MA LOG PA NYID YIN PAS BCOM
LDAN 'DAS KYIS 'THAD PA DANG BCAS PA YIN PAR GSAL RAB KHO NAR
BSTAN PA YIN NO, ,DE LTAR BCOM LDAN

'DAS KYIS MDO DE DANG DE LAS RNAM PA DU MAR DNGOS PO MA LUS PA
NGO BO NYID MED PA NYID DU GSAL BAR MDZAD MOD KYI, HA CANG TSIG
MANGS SU DOGS PAS MA BRJOD DE, PHYOGS 'GA' ZHIG BSTAN TO, ,DE'I
PHYIR BCOM LDAN 'DAS KYI YANG DAG PA'I GSUNG RAB KYI TSUL NGES
PAR MA ZIN PA RNAMS KYIS

@165B DON DAM PA'I LUGS LA RNAM PAR SDANG BAS RE ZHIG LUNG GI SGO
NAS NI CHOS THAMS CAD NGO BO NYID MED PAR BSGRUB PAR NUS PA NI MA
YIN TE ZHES SMRAS PA GANG YIN PA DE BSAL BA MA YIN NO, ,DE LA GAL
TE SHES RAB NYAM CHUNG BA'I PHYIR DE LTA BU'I CHOS NYID ZAB MO LA
BDAG NYID KYIS MOS PAR MI NUS SU ZIN KYANG, 'ON

KYANG RTOG PA DANG LDAN PA RANG GI BLO GROS NYAM CHUNG BA'I NYES
PA MTHONG BA RNAMS KYIS DE SPANG BAR YANG RIGS PA MA YIN LA, BDAG
NYID PHUNG BAS GZHAN DAG KYANG DON CHEN PO LAS NYAMS PAR BYAS TE,
BRLAG PAR BYA BAR NI RIGS PA MA YIN NO, ,DE LTA NA NI RANG DANG
GZHAN LA 'KHU BA BYAS PA KHO NAR

'GYUR RO, ,DE LTA BAS NA BLO GROS DANG LDAN PA DAD PA CAN GYIS
CHOS ZAB MO DAG SPONG BA'I LTA BA BOR TE, DE LA YANG BCOM LDAN
'DAS NYID TSAD MAR BYAS SHING BDAG NYID MI SHES PA'I NYES PAS DE
KHONG DU MI CHUD PA SRID DO SNYAM DU BSAMS NAS MDO ZAB MO DAG LA
DAD PA BSKYED DE, MNYAN PA DANG,

GZUNG BA DANG, BSGOM PA LA SOGS PA LA MNGON PAR BRTZON PAR BYA'O,
,GZHAN DAG KYANG YANG DAG PAR LEN DU GZHUG GO, ,BDAG NYID DE LA
MOS PAR BYA BA'I PHYIR SMON LAM GDAB PAR YANG BYA'O, ,DE NYID KYI
PHYIR 'PHAGS PA DKON MCHOG BRTZEGS PA LAS, CHOS ZAB MO GANG DAG
LA 'DI'I BLOS

GTING MI DPOGS PA DE LA DE BZHIN GSHEGS PA KHO NA TSAD MAR BYAS
NAS SANGS RGYAS KYI BYANG CHUB NI MTHA' YAS TE, MOS PA SNA TSOGS
PA NYID KYI SGO NAS DE BZHIN GSHEGS PA RNAMS KYI CHOS BSTAN PA LA
'JUG PAS DE BZHIN GSHEGS PA NYID KYIS MKHYEN GYI, BDAG GIS NI MI
SHES SO SNYAM NAS

SPONG BAR NI MI BYED DO ZHES GSUNGS SO, ,DE LTAR RE ZHIG LUNG GI
SGO NAS CHOS THAMS CAD NGO BO NYID MED PAR BSGRUBS PA YIN NO,
,GANG YANG SKYE BA LA SOGS PA'I RNAM PAR DBYE BA NI GNYIS SU
SNANG BA'I SHES PA KHO NAS BYED KYI, RANG RIG PA TZAM GYIS NI MA
YIN NO, ,GNYIS SU SNANG BA YANG BRDZUN

PA'I PHYIR DES RNAM PAR GZHAG PA'I NGO BO YANG BRDZUN PA KHO NA'O
ZHES BYA BA LA SOGS PA SMRAS PA DE LA YANG BRJOD PAR BYA STE, GAL
TE CHOS THAMS CAD SKYE BA LA SOGS PA'I CHOS NYID SHES PA BRDZUN
PA'I NGO BOR SNANG BAS RNAM PAR GZHAG PA'I NGO BO YIN NA NI DE JI
LTAR 'DI DAG DON DAM PAR YOD PAR 'GYUR,

@166A *, ,GNYIS SU SNANG BA YANG BRDZUN PA NYID YIN NA NI SHES
PA'I NGO BO GANG DON DAM PAR SRID PAR 'GYUR BA GZHAN CI ZHIG LUS,
SHES PA DE KHO NA NYID GZUNG BA DANG 'DZIN PA'I RNAM PA DANG BRAL
BA GZHAN NI TSU ROL MTHONG BA RNAMS KYIS YANG DAG PAR MYONG BA
MED DE, THAMS CAD DE KHO

NA NYID MTHONG BA KHO NA NYID DU THAL BAR 'GYUR RO, ,DE NI RJES
SU DPAG PA'I SGO NAS NGES PA YANG MA YIN TE, DE LTA BU'I RTAGS
NYID MA GRUB PA'I PHYIR RO, ,'DI LTAR RE ZHIG RANG BZHIN GYI
RTAGS LAS BYUNG BAS RJES SU DPAG PA NI MI SRID DE, DE'I RANG
BZHIN NYID BSGRUB PAR BYA BA YIN PA'I PHYIR RO, ,

'BRAS BU'I RTAGS KYANG MA YIN TE, GNYIS SU MED PA DANG 'GA' YANG
LHAN CIG RGYU DANG 'BRAS BU'I DNGOS POR MA GRUB PA'I PHYIR TE, DE
NI DBANG POS MI SOD PA'I PHYIR RO, ,DE LAS MA GTOGS PA'I 'BRAS BU
GZHAN YOD PA YANG MA YIN TE, 'DI LTAR KHYED KYI LTAR NA GNYIS SU
MED PA DE KHO NA

'BRAS BUR 'GYUR BA ZHIG NA DE NYID BSGRUB PAR BYA BA NYID KYI
SKABS YIN PA'I PHYIR DE YANG TSAD MAS GRUB PA MA YIN NO, ,GNYIS
SU SNANG BA GANG YIN PA DE NI RI BONG GI RVA DANG 'DRA BA'I PHYIR
'BRAS BU MA YIN NO, ,GANG GIS NA MNGON SUM DANG MI DMIGS PAS
SGRUB PA RGYU DANG 'BRAS BU'I DNGOS PO 'GRUB

PAR 'GYUR BA DON DAM PAR GNYIS SU MED PA'I SHES PAS KYANG 'GA'
YANG 'DZIN PA MED DO, ,MI DMIGS PA YANG DGAG PA SGRUB PA YIN PA'I
PHYIR YOD PA SGRUB PA'I SKABS MA YIN NO, ,GAL TE 'DI SNYAM DU DE
SGRUB PAR BYED PA'I TSAD MA NI YOD PA NYID DE, 'DI LTAR 'GA' ZHIG
GANG GI NGO BO NYID

DANG 'GAL BA DE NI DE'I NGO BOS DBEN PA YIN TE, DPER NA GRANG
BA'I NGO BO LA GNOD PA'I DRO BA GRANG BA'I NGO BO NYID KYIS DBEN
PA LTA BU YIN LA, RTOGS PA'I NGO BO'I CHOS CAN YANG GNYIS KYI NGO
BO NYID LA GNOD PA YIN PAS KHYAB PAR BYED PA 'GAL BA DMIGS PA YIN
NO, ,GTAN TSIGS GZHI MA

GRUB PA YANG MA YIN TE, SPYIR DGA' BA DANG MI DGA' BA LA SOGS
PA'I RNAM PA NYAMS SU MYONG BA'I CHOS CAN RNAM PAR SHES PA ZHES
BYA BA RTOGS PA'I NGO BO GRUB PA'I PHYIR RO, ,RANG GI NGO BO MA
GRUB PA NYID KYANG MA YIN TE, GZUNG BA'I RNAM PA GCIG DANG DU
MA'I NGO BO NYID DANG BRAL BA'I SGO NAS NGO BO NYID MED PA

@166B NYID KYIS DE LA LTOS NAS RAB TU BRTAGS PA'I 'DZIN PA'I RNAM
PA YANG NGO BO NYID MED PA'I PHYIR RO, ,THAMS CAD DNGOS PO MED
PAR YANG THAL BA YANG MA YIN TE, BYED PA PO DANG LAS KYI NGO BO
KHO NA LA LTOS PA TZAM LAS NYE BAR BRTAGS PA'I NGO BO YIN PA'I
PHYIR BRDZUN PA 'BA' ZHIG TU ZAD KYI, BDAG NYID

NI MA YIN NO SNYAM DU SEMS NA DE YANG RIGS PA MA YIN TE, GAL TE
SPYIR DON DAM PAR GNYIS KYIS DBEN PA TZAM ZHIG SGRUB PAR 'DOD NA
NI DE'I TSE GRUB PA SGRUB PA NYID DE, KHO BO CAG KYANG DON DAM
PAR GNYIS BRDZUN PA'I PHYIR DBEN PAR 'DOD PA NYID DO, ,'ON TE MA
YIN PA'I NGO BO'I DON DAM PA'I SGO

NAS RNAM PAR SHES PA NYID KYI RNAM PA DANG BRAL BA NYID DU SGRUB
PAR 'DOD NA NI DE'I TSE YANG GRUB PA SGRUB PA NYID DE, KHO BO CAG
KYANG DON DAM PAR CHOS THAMS CAD MA SKYES PA'I PHYIR SHES PA
THAMS CAD DON DAM PAR MED PA LA GNYIS KYI RNAM PA YANG DAG PA
DANG BRAL BAR 'DOD PA'I PHYIR RO, ,

'ON TE SHES PA ZHES BYA BA'I CHOS CAN LA GNYIS DANG BRAL BA NYID
DANG, DNGOS PO'I NGO BO NYID GNYI GA YANG SGRUB PAR 'DOD NA NI
DE'I TSE DPE LA RJES SU 'GRO BA MA GRUB PAS GTAN TSIGS MA NGES PA
NYID YIN TE, PHYI'I DON GYI NGO BO GRANG BA DANG, TSA BA DAG YANG
DAG PAR MA GRUB PA'I PHYIR RO, ,SHES PA GCIG

LA YANG SHES PA DANG SNANG BA'I NGO BO DAG SNANG BA'I PHYIR MI
'GAL BA NYID YOD PAS DPE BSGRUB PAS STONG PA NYID KYANG YIN NO,
,JI STE SHES PA GNYIS DANG BRAL BA NYID GRUB NA SHUGS KYIS DNGOS
PO'I NGO BO NYID KYANG 'GRUB PAR 'GYUR RO SNYAM DU SEMS NA, BLO
GROS 'DI NI NGAN PA YIN TE, 'BREL PA MED

PA'I PHYIR RO, ,'DI LA GANG LA GNYIS DANG BRAL BA DE LA GDON MI
ZA BAR YANG DAG PA'I DNGOS PO YOD DO ZHES BYA BA'I 'BREL BA 'DI
CI ZHIG YOD DE, DE BZLOG NA GNOD PA CAN GYI TSAD MA MED PA'I
PHYIR DANG, DE LTA BU'I DPE MA GRUB PA'I PHYIR RO, ,MO GSHAM GYI
BU LA SOGS PA DANG, GNYIS PO DE

NYID KYIS MA NGES PAR 'GYUR BA'I YANG PHYIR RO, ,THUG PA MED PAR
'GYUR BA'I PHYIR GNYIS LA GNYIS PO GZHAN YOD PA NI MA YIN NO,
,GRANG BA LA SOGS PA'I REG PAS DBEN PA'I DRO BA LA SOGS PA'I NGO
BO BZHIN DU GNYIS KYI NGO BO LAS MA GTOGS PA GANG LA DE DANG BRAL
BA NYID DU BSGRUB PAR 'GYUR

@167A *, ,BA RTOGS PA'I NGO BO NYID SPYI'I NGO BO CHOS CAN GZHAN
NI YOD PA MA YIN TE, GNYIS PO'I BDAG NYID KHO NA RTOGS PA'I NGO
BO YIN PA'I PHYIR RO, ,'DI LTAR GANG ZHIG BDAG NYID KHO NA RAB TU
GSAL ZHING GSAL BA GZHAN LA MI LTOS PA DE NI RTOGS PA'I MTSAN
NYID YIN NO, ,

LUS DANG, SA DANG, RI DANG, CHU BO DANG, RGYA MTSO LA SOGS PA
RNAM PA SNA TSOGS PHYI ROL GYI NGO BO NYID DU MDUN NA SNANG BA'I
DON GANG YIN PA DE NI BDAG NYID KHO NAS GSAL BA'I PHYIR RTOGS
PA'I NGO BO NYID LAS MI 'DA' BAR 'JUG GO, ,DE YANG BRDZUN PA'I
NGO BO NYID KYIS RIGS KYI KHYIM

DU 'JUG PAR SPYOD PA NA RANG GI LUS DANG KHYAD PAR MED PAR SPYOD
PA'I MDZA' MO LTA BUR RTOGS PA'I NGO BO NYID DANG, KUN TU 'KHYUD
PA LTAR SPYOD PAS DAM PA MA YIN PA'I GNYIS PO DANG PHRAD PAS SUN
PHYUNG BA'I BDAG NYID 'DI YID BRTAN DU GA LA RUNG, DE'I BDAG NYID
LTA BU'I GNYIS KYI NGO BO'I

MDZA' BO DANG BRAL NA GANG GIS NA 'DI GZHAN DANG MI PHRAD CING
'BA' ZHIG CHOS CAN DU 'GYUR BA'I GNAS NI GANG DU YANG MI 'THAD
DO, ,DE'I PHYIR GTAN TSIGS GZHI MA GRUB PA KHO NA YIN NO, ,MDO
SDE PA LA SOGS PA YANG YANG DAG PAR NA SHES PA GNYIS KYI NGO BO
NYID DU MI 'DOD PA KHO NA STE, CHA SHAS

MED PA LA DE 'GAL BA'I PHYIR RO, ,DE'I PHYIR DE GNYIS SU MED PA'I
NGO BO NYID DU SGRUB PA YANG CI ZHIG RAB TU BSGRUB PAR 'GYUR TE,
PHYI'I DON KYANG DE DANG MI 'GAL BA'I PHYIR RO, ,GAL TE TSAD MA
GZHAN GYI SGO NAS PHYI'I DNGOS PO SEL BAR BRJOD NA NI DE DANG
'DRA BA NYID DU RNAM PAR SHES PA LA YANG DE CI STE

NYE BAR MI BRJOD, GANG YANG BYED PA PO DANG LAS KYI DNGOS PO KHO
NA LA LTOS PA LAS RAB TU BRTAGS PA'I NGO BO YIN PA'I PHYIR BRDZUN
PA 'BA' ZHIG TU ZAD KYI ZHES SMRAS PA GANG YIN PA DE YANG NYAMS
SU MYONG BA DANG 'GAL BA KHO NA'O, ,'DI LTAR KHYED NI YANG DAG
PAR NA RNAM PAR SHES PA GNYIS SU

MED PA'I RNAM PA KHO NAR 'DOD LA, SNGON PO LA SOGS PA SEMS KYI
RNAM PA SNA TSOGS KYI PHYI ROL NYID DU RNAM PAR CHAD PAR SNANG BA
YANG BYIS PA BYED PA PO DANG LAS KYI THA SNYAD BYE BRAG TU MI
SHES PA RNAMS KYIS KYANG RTOGS PA'I SKYON DANG BRAL BA'I SEMS LA
YANG GSAL RAB TU YANG DAG PAR MYONG NGO, ,DE'I

@167B SNA TSOGS KYI DNGOS PO LTOS PA TZAM LAS NYE BAR BRTAGS PA
YIN NA NI BYE BRAG DE BYIS PA YAN CHAD LA GSAL RAB TU SNANG BAR
YANG MI 'GYUR RO, ,GAL TE KHYED RNAM PA'I TSOGS YUL DANG DUS KYI
GNAS SKABS NGES PAS THA DAD PA DE LTAR GSAL RAB TU NYAMS SU MYONG
BA DE YANG BRDZUN PA NYID DU KHAS LEN NA NI

DE'I TSE THAR PA 'DOD PA KHYED RTOGS PA'I NGO BO GNYIS KYI NGO
BOS DBEN PA MI MNGON PA'I BDAG NYID LA YANG DBEN PA'I NGO BO NYID
DU MNGON PAR ZHEN CING CHAGS PA GZHAN CI ZHIG YOD DE, GLANG PO
LUS CHEN PO SKAR KHUNG SHIN TU CHUNG NGU'I GSEB NAS BYUNG BA'I
MJUG MA THOGS PA GANG YIN PA DANG 'DRA BAR

MKHAS PA RNAMS SHIN TU YUN RING POR YA MTSAN RMAD DU 'DZIN PAR
BYED DO, ,DE LTA BAS NA BDAG NYID KYIS SHES RAB KYI RAL GRI SHIN
TU RNON POS CHAGS PA DE CHOD LA 'OR CIG ,SHES PA'I BDAG NYID BDEN
PA'I NGO BO DE LA NI GANG GIS NA DE LA DE LTAR GSAL RAB TU SNANG
BAR 'GYUR BA BRDZUN PA'I BDAG

NYID KYI RNAM PA RNAMS DE'I BDAG NYID DANG, DE LAS BYUNG BA'I
MTSAN NYID KYI 'BREL PA 'GA' YANG MED DE, ,BDEN PA DANG MI BDEN
PA PHAN TSUN SPANGS TE GNAS PA'I MTSAN NYID DAG NI DE'I BDAG NYID
DU 'GAL BA'I PHYIR LA, MI BDEN PA YANG GANG LAS KYANG SKYE BAR
KHAS MI LEN PA'I PHYIR RO, ,

DE SKYE NA YANG 'DI DAG DUS GCIG TU DE'I BDAG NYID DU SNANG BAR
NI MI 'GYUR TE, RGYU DANG 'BRAS BU DAG NI DUS DANG NGO BO NYID
THA DAD PA YIN PA'I PHYIR RO, ,'BREL PA MED PAR SNANG BAR NGES
PA'ANG RIGS PA MA YIN TE, HA CANG THAL BAR 'GYUR BA'I PHYIR RO,
,DE LTA BAS NA GDON MI ZA BAR RTOGS

PA'I NGO BO DANG THA MI DAD PA'I RANG GI NGO BO'I RNAM PA MI BDEN
PA'I BDAG NYID RNAMS SNANG BAR KHAS BLANGS PA'I PHYIR DE'I BDAG
NYID KYI MTSAN NYID KYIS 'BREL PAR KHAS BLANG DGOS SO, ,DE'I
PHYIR GNYI GA'ANG BRDZUN PA NYID DU GYUR TO, ,DE LTA MA YIN NA NI
JI LTAR BRDZUN PA'I RNAM PA RNAMS DANG LHAN CIG

RTOGS PA'I NGO BO NYID DE'I BDAG NYID DU NYAMS SU MYONG BAR
'GYUR, DE BAS NA BDEN PA LA MNGON PAR ZHEN PA'I ZHAGS PA 'DI 'OR
CIG ,BCOM LDAN 'DAS KYIS KYANG DE BZHIN GSHEGS PAS CHOS GANG
MNGON PAR RDZOGS PAR SANGS RGYAS PA DE LA NI BDEN PA YANG MED
BRDZUN PA YANG MED CES

@168A *, ,GSUNGS SO, ,GANG YANG RIGS PA'I SGO NAS KYANG NUS PA MA
YIN TE, DE LTAR RE ZHIG MNGON SUM GYIS NI DNGOS PO MA LUS PA DBEN
PA RTOGS PAR MI 'GYUR TE, DE'I YUL NI DNGOS PO YIN PA'I PHYIR RO
ZHES SMRAS PA GANG YIN PA DE LA YANG BRJOD PAR BYA STE, CI SKYES
BU

THAMS CAD KYI MNGON SUM GANG YIN PA DE CHOS THAMS CAD BDAG MED
PAR RTOGS PAR MI NUS PA NYID YIN NAM, 'ON TE KHYED LTA BU'I MI
SHES PA'I RAB RIB KYI LING THOG RAB TU STUG POS SHES RAB KYI MIG
NYAMS PAR BYAS PA RNAMS KYI MNGON SUM GANG YIN PA YIN, DE LA RE
ZHIG PHYOGS DANG PO NI

TSAD MA MED PA'I PHYIR RIGS PA MA YIN TE, DE LA SKYES BU THAMS
CAD KYI MNGON SUM RAB TU MI 'JUG GO ZHES NGES PAR BYA BA LA TSAD
MA CI YANG MED DO, ,RANG GI DMIGS PA LOG PA TZAM NI 'KHRUL PA'I
PHYIR TE, DMIGS PA'I RIG BYAR GYUR PA MI DMIGS PA KHO NA DE MED
PAR SGRUB PAR BYED PA YIN

NA GANG GI PHYIR BDAG GIS MI DMIGS PAS DE DE LA MI 'JUG PAR RTOGS
PAR GYUR PA SKYES BU THAMS CAD KYI SEMS KYI RGYUD LA YOD PA'I
SEMS KYI 'JUG PA NI TSU ROL MTHONG BA KHYED KYI DMIGS PA'I RIG
BYA MA YIN NO, ,GZHAN GYI DMIGS PA LOG PA YANG MA NGES PA'I PHYIR
RO, ,DE'I PHYIR RTOG PA DANG

LDAN PAS MNGON SUM GYIS DE RTOGS PA MED PA KHO NA'O ZHES BRJOD PA
'DI NI RIGS PA MA YIN NO, ,'ON TE PHYOGS GNYIS PA LTAR NA DE'I
TSE GRUB PA SGRUB PA NYID DE, KHO BO CAG KYANG TSU ROL MTHONG BA
RNAMS KYIS CHOS KYI DE KHO NA NYID ZAB MO DE LTA BU MNGON SUM DU
MTHONG BAR NI KHAS MI LEN TO, ,'ON

KYANG GAL TE KHYED LTA BU DE KHO NA NYID DE LTA BU RTOGS PA MED
DU CHUG KYANG RNAL 'BYOR PA DAM PA BSKAL PA MI NYUNG BAR BSOD
NAMS DANG YE SHES KYI TSOGS DPAG TU MED PA BSAGS PAS MTHA' DAG
'BYOR PAR BYED PA'I THABS THOB PA, YANG DAG PA'I DON BSGOMS PA
LAS BYUNG BA'I YANG DAG PA'I

YE SHES KYI SNANG BAS SGRIB PA'I MUN PA MTHA' DAG BSTZAL BA RNAMS
KYI MNGON SUM GYIS CHOS THAMS CAD BDAG MED PAR RTOGS SO ZHES BYA
BAR GO CI STE MI SRID DE, 'DI LA YANG RIGS PA PHYIS BRJOD PAR
BYA'O, ,GANG YANG MNGON SUM GYI YUL NI DNGOS PO YIN PA'I PHYIR RO
ZHES SMRAS PA GANG YIN PA DE YANG MA

@168B GRUB PA YIN TE, 'DI LTAR TSU ROL MTHONG BA RNAMS KYI MNGON
SUM GANG YIN PA DE NI RAB RIB CAN GYI MNGON SUM BZHIN DU GZUGS LA
SOGS PA BRDZUN PA'I YUL CAN YIN PA NYID KYIS DNGOS PO'I NGO BO
NYID YANG DAG PA PA'I YUL CAN NYID DU RIGS PA MA YIN NO, ,DE LTA
MA YIN NA THAMS CAD DE KHO NA

NYID MTHONG BAR THAL BAR 'GYUR RO, ,SANGS RGYAS DANG BYANG CHUB
SEMS DPA' RNAL 'BYOR PA CHEN PO RNAMS KYI YE SHES GANG YIN PA DE
YANG DNGOS PO'I YUL CAN DU RAB TU MA GRUB STE, DE DAG GIS DNGOS
PO'I NGO BO NYID YANG DAG PA PA 'GA' YANG MA GZIGS PA'I PHYIR TE,
'PHAGS PA BYANG CHUB

SEMS DPA'I SDE SNOD LAS, JI SKAD DU, DES CHOS THAMS CAD NGO BO
NYID KYIS MED PA DANG, 'GAG PA MED PA DANG, RANG BZHIN GYIS NYE
BAR ZHI BA DANG, SHIN TU MA SKYES PA DANG, MA BYUNG BA DANG, KUN
DU MA BYUNG BA DANG, SHIN TU YONGS SU MYA NGAN LAS 'DAS PAR YANG
MTHONG LA, DES GANG

GIS MTHONG BA DE YANG MI MTHONG RNAM PAR MI MTHONG STE, 'DI NI
YANG DAG PA'I MTHONG BA DANG JI LTA BA BZHIN GYI MTHONG BA YIN
NO, ,YANG CHOS THAMS CAD JI LTA BA BZHIN DU MTHONG BA GANG ZHE
NA, GANG 'DI MTHONG BA MED PA YIN NO ZHES GSUNGS PA LTA BU'O,
,'PHAGS PA CHOS YANG DAG PAR SDUD PA LAS

KYANG; CHOS THAMS CAD MTHONG BA MED PA NI MTHONG BA DAM PA YIN NO
ZHES GSUNGS SO, ,DE'I PHYIR MNGON SUM GYI YUL NI YANG DAG PA PA'I
DNGOS PO YIN PAR MA GRUB PO, ,GANG YANG DNGOS PO MED PA NI JI
LTAR YANG RNAM PAR SHES PA SKYED PAR BYED PA NYID DU MI RUNG BA'I
PHYIR RO ZHES SMRAS PA GANG YIN

PA DE YANG RIGS PA MA YIN TE, KHO BO CAG KYANG DNGOS PO MED PA RI
BONG GI RVA LA SOGS PA LTA BU NI GANG YANG MNGON SUM GYI SHES PA
SKYED PAR BYED PA NYID DU KHAS MI LEN TO, ,'ON KYANG RNAL 'BYOR
PA CHEN PO CHOS THAMS CAD SMIG RGYU DANG SGRA BRNYAN LTA BUR JI
LTA BA BZHIN DU SGOM PAR BYED PA RNAMS KYIS,

YANG DAG PA'I DON BSGOMS PA'I RAB KYI MTHA' LAS BYUNG BA'I TING
NGE 'DZIN THOB PA'I PHYIR MTHU PHUL DU BYUNG BA BSAM GYIS MI
KHYAB PA DANG LDAN PAS RNAL 'BYOR PA DE DAG LA GANG GIS NA RNAL
'BYOR PA RNAMS KYIS MNGON SUM KHO NAR CHOS MA LUS PA BDAG MED PA
RTOGS PAR 'GYUR PA CHOS MA LUS PA

@169A *, ,BDAG MED PA'I DE KHO NA NYID GSAL RAB TU MNGON SUM DU
BYED PA'I YE SHES DE LTA BU NYE BAR SKYE STE, DE NYID MTHONG BA
MED CES BYA'I, MED PAR DGAG PA'I NGO BO NI MA YIN NO, ,GANG YANG
MNGON SUM DE YANG GAL TE NGO BO NYID DANG BCAS PA YIN NA NI ZHES
BYA BA LA SOGS PA SMRAS

PA DE LA YANG CHOS THAMS CAD DON DAM PAR MA SKYES PAR RO GCIG PA
NYID KYI MNGON SUM YANG DON DAM PAR NGO BO NYID MED PA YIN MOD
KYI, 'ON KYANG MNGON SUM LA SOGS PA RNAM PAR GZHAG PA KUN RDZOB
KYI BDEN PA LA BRTEN PA THAMS CAD RNAM PAR MI 'KHRUGS PA KHO
NA'O, ,DBU MA PA RNAMS NI CHOS

THAMS CAD DON DAM PAR NGO BO NYID MED KYANG, GANG GIS NA THA
SNYAD THAMS CAD CHAD PAR 'GYUR BA, THA SNYAD KYI SGO NAS RNAL
'BYOR PA'I SHES PA DANG, SO SO'I SKYE BO GZHAN GYI SHES PA DANG,
'PHAGS PA'I GANG ZAG LA SOGS PA RNAM PAR GZHAG PA'I RGYU MI 'DOD
PA NI MA YIN NO, ,'ON KYANG GANG LA

DUS THAMS CAD DU KUN RDZOB TU YANG RGYU MED PA DE NI THA SNYAD DU
YANG MI SKYE BA NYID DE, DPER NA RI BONG GI RVA LA SOGS PA LTA
BU'O, ,GANG LA YOD PA DE NI DON DAM PA NGO BO NYID MED KYANG SKYE
STE DPER NA SGYU MA DANG GZUGS BRNYAN LA SOGS PA LTA BU'O, ,SGYU
MA LA SOGS PA 'DI RTEN CING 'BREL PAR 'BYUNG BA YIN

YANG DNGOS PO NYID DU THAL BA MA YIN TE, GRAGS PA DANG TSAD MAS
GNOD PA'I PHYIR RO, ,DE DANG 'DRA BAR CHOS THAMS CAD RTEN CING
'BREL PAR 'BYUNG BA YIN YANG DNGOS PO NYID DU THAL BA MA YIN PA
KHO NA STE, TSAD MAS GNOD PA'I PHYIR RO, ,DE LA JI LTAR GSANG
SNGAGS DANG, SMAN LA SOGS PA'I DBANG GIS

GLANG PO LA SOGS PA SGYU MA SNA TSOGS RAB TU 'BYUNG BA DE BZHIN
DU SEMS CAN RNAMS KYI LAS DANG NYON MONGS PA'I DBANG GIS SKYE BA
LA SOGS PA YANG RAB TU 'BYUNG LA RNAL 'BYOR PA RNAMS KYI RANG GI
BSOD NAMS DANG YE SHES KYI TSOGS KYI DBANG GIS RNAL 'BYOR PA'I
SHES PA LA SOGS PA'I SGYU MA YANG RAB TU 'BYUNG

BA KHO NA STE, RKYEN SNA TSOGS KYI DBANG GIS SGYU MA DE YANG SNA
TSOGS NYID DU SNANG BA'I PHYIR RO, ,'PHAGS PA SHES RAB KYI PHA
ROL TU PHYIN PA LAS KYANG, ,KHA CIG NI NYAN THOS KYIS SPRUL PA,
KHA CIG NI BYANG CHUB SEMS DPAS SPRUL PA, KHA CIG NI DE BZHIN
GSHEGS PAS SPRUL PA, KHA CIG NI NYON

@169B MONGS PAS SPRUL PA, KHA CIG NI LAS KYIS SPRUL PA STE, RAB
'BYOR RNAM GRANGS 'DIS NA CHOS THAMS CAD SPRUL PA LTA BU YIN NO
ZHES GSUNGS SO, ,SO SO'I SKYE BO DAG LAS RNAL 'BYOR PA RNAMS
KHYAD PAR NI 'DI YOD DE, DE DAG NI SGYU MA'I MKHAN PO BZHIN DU
SGYU MA DE DAG YANG DAG PA JI LTA BA BZHIN

DU YONGS SU SHES PA'I PHYIR DE KHO NA NYID DU MNGON PAR ZHEN PA
MED DO, ,DE SKAD DU 'PHAGS PA CHOS THAMS CAD YANG DAG PAR SDUD PA
LAS KYANG, DPER NA SGYU MA'I MKHAN PO 'GA', ,SPRUL PA THAR PAR
BYA PHYIR BRTZON, ,GANG PHYIR 'DUS DE MNGON SHES PAS, ,'DI NI
SPRUL PA CHAGS PA MED, ,RDZOGS

PA'I BYANG CHUB MKHAS PA RNAMS, ,'GRO BA DE LTAR SNGA NAS SHES,
,SRID GSUM SPRUL PA LTAR SHES NAS, ,'GRO BA'I DON DU GO CHA GYON,
,ZHES GSUNGS SO, ,BYIS PA GANG DAG LTAD MO PA'I SKYE BO BZHIN DU
SKYE BA LA SOGS PA'I SGYU MA DE DAG JI LTAR SNANG BA BZHIN BDEN
PA NYID DU MNGON PAR ZHEN

PA DE DAG NI, PHYIN CI LOG TU MNGON PAR ZHEN PA'I PHYIR BYIS PA
DAG CES BYA'O, ,DE'I PHYIR KUN RDZOB TU RNAL 'BYOR CAN GYI RNAL
'BYOR PA'I MNGON SUM GNAS PA'I PHYIR RI BONG GI RVA LA SOGS PA
BZHIN DU GTAN MED PA MA YIN NO, ,DE'I PHYIR MNGON SUM GYIS CHOS
MA LUS PA BDAG MED

PAR RTOGS PA YOD PA NYID PAS 'GAL BA MED DO, ,RNAL 'BYOR PA YANG
DON DAM PAR NGO BO NYID MED KYANG, SO SO'I SKYE BO LA SOGS PA
BZHIN DU THA SNYAD KYI SGO NYID NAS RNAM PAR GZHAG STE, 'PHAGS PA
BDEN PA GNYIS BSTAN PA LAS, JI SKAD DU DON DAM PAR SHIN TU MA
SKYES PA YIN PA YANG KUN RDZOB

TU LAM SGOM PAR BYED DO ZHES GSUNGS PA LTA BU'O, ,GANG YANG DON
GZHAN GYIS DBEN PA'I PHYOGS LA SOGS PA 'GA' ZHIG MNGON SUM GYIS
BZUNG NAS DE LAS GZHAN PA STONG PA MNGON SUM GYIS RTOGS PAR BYA
BAR 'GYUR ZHES BYA BA LA SOGS PA SMRAS PA DE YANG RIGS PA MA YIN
TE, TSUL 'DI NI

GCIG GIS GCIG STONG PA NYID YIN GYI, MTSAN NYID STONG PA NYID NI
MA YIN NO, ,MTSAN NYID STONG PA NYID KYIS NI DON DAM PAR CHOS
THAMS CAD NGO BO NYID MED PAR 'DOD DE, DON DAM PAR DE DAG GI RANG
DANG SPYI'I MTSAN NYID JI LTAR RNAM PAR GZHAG PA STONG PA'I PHYIR
RO, ,DNGOS PO RNAMS KYI GCIG GIS

@170A *, ,GCIG STONG PA NYID GANG YIN PA DE NI DON DAM PA MA YIN
GYI, 'ON KYANG THA SNYAD KYI BDEN PA LA BRTEN PA YIN NO, ,'DI
LTAR DNGOS PO THAMS CAD DON DAM PAR SKYE BA MED PAR RO GCIG PA'I
PHYIR THA DAD PA MED PA MA YIN MOD KYI, 'ON KYANG BYIS PA RNAMS
LA RMI LAM LA SOGS

PA'I GNAS SKABS BZHIN DU PHAN TSUN THA DAD PAR SNANG NGO, ,DE'I
PHYIR DE LA GRAGS PA'I NGO BOR DE DAG LA DON GZHAN GYIS DBEN PA'I
DNGOS PO 'DZIN PA'I SGO NAS GCIG GIS GCIG STONG PA NYID 'DI RNAM
PAR GZHAG GI ,DON DAM PAR MA YIN TE, YANG DAG PAR NA RMI LAM
DANG, SGYU MA LTA BU'I DNGOS

PO RNAMS LA NGO BO NYID PHAN TSUN THA DAD PA MED DO, ,DE NYID KYI
PHYIR BCOM LDAN 'DAS KYIS 'DI NI DON DAM PA LA BRTEN PA MA YIN PA
NYID KYIS THAMS CAD KYI THA CHAD YIN PA'I PHYIR SPANG BAR BYA BA
KHO NAR GSUNGS TE, 'PHAGS PA LANG KAR GSHEGS PA LAS, JI SKAD DU
BLO GROS CHEN PO GCIG GIS GCIG

STONG PA NYID 'DI NI THAMS CAD KYI THA CHAD YIN PAS DE NI KHYOD
KYIS SPANG BAR BYA'O ZHES GSUNGS PA LTA BU'O, ,CHOS THAMS CAD KYI
MTSAN NYID STONG PA NYID GANG YIN PA DE NI DE DAG GI RANG DANG
SPYI'I MTSAN NYID JI LTAR RNAM PAR GZHAG PA DMIGS PA'I RIG BYAR
GYUR PA LAS RNAL 'BYOR PA RNAMS KYIS DON DAM PA'I

RNAM PAR MI DMIGS PA'I PHYIR CHOS THAMS CAD SNANG BA MED PA'I YE
SHES SKYE BA'I SGO NAS RTOGS PAR RNAM PAR GZHAG GO, ,DE'I PHYIR
GCIG GIS GCIG STONG PA NYID THAMS CAD KYI THA CHAD BYIS PA'I SKYE
BOS KUN BRTAGS PA LA BRTEN NAS GLENGS MOD KYI, DE NI 'BREL PA MED
PA KHO NA'O, ,GANG YANG DE NI

RNAL 'BYOR PA'I MNGON SUM GYIS YANG DAG PAR RTOGS PAR BYA BA KHO
NA'O ZHES BYA BA'I TSIG KYANG MKHAS PA RNAMS YONGS SU MA GU BAR
BYED PA MA YIN TE, DE LA RIGS PA MED PA'I PHYIR RO ZHES SMRAS PA
DE YANG RIGS PA MA YIN TE, 'DI LA RIGS PA YOD PA'I PHYIR RO, ,'DI
LTAR MKHAS PA RNAMS NI MNGON

SUM NI RTOG PA DANG BRAL ZHING MA 'KHRUL PA YIN NO ZHES MNGON SUM
GYI MTSAN NYID 'CHAD DO, ,GOMS PA'I STOBS KYIS KYANG DON YOD PA
MA YIN PA LA YANG SHES PA GSAL RAB TU SKYE STE, DPER NA 'DOD PA
DANG, MYA NGAN DANG, SKRAG PA DANG, SMYO BA LA SOGS PAS NYAMS PA
RNAMS SHIN TU GOMS PA LAN

@170B MANG DU BYAS PA'I SGO NAS BUD MED LA SOGS PAR GSAL RAB TU
SNANG BA'I SHES PA SKYE STE, GANG GI PHYIR DE DAG GIS DE DAG MDUN
NA 'DUG PA BZHIN DU MTHONG NAS MOD LA LUS LA SOGS PA'I G-YO BA
RNAM PA DU MA RTZOM PA LTA BU'O, ,DE'I PHYIR JI SKAD BSHAD PA'I
DE KHO NA NYID SGOM PAR BYED PA KHA CIG

KYANG DE LA SHES PA GSAL RAB TU SKYE'O ZHES BYA BA SRID DO, ,GSAL
RAB TU SNANG BA'I SHES PA GANG YIN PA DE NI RTOG PA MED PA KHO NA
YIN TE, MAR ME BZHIN DU RTOG PA'I RLUNG GIS DKRUGS PA'I LUS LA
RNAM PA GSAL RAB PA NYID MI 'THAD PA'I PHYIR RO, ,SBYOR BA DAG NI
KHA CIG GIS GANG DANG GANG RTAG TU

SHIN TU GUS PAR BSGOMS PA DE NI DE DAG LAS BSGOMS PA'I 'BRAS BU
RAB KYI MTHA' LAS SKYES PA'I 'BRAS BU SHES PA GSAL RAB TU NYAMS
SU MYONG BAR 'GYUR TE, DPER NA 'DOD CHAGS LA SOGS PAS NYAMS PA
DAG GIS BUD MED LA SOGS PA BSGOM PA LTA BU'O, ,KHA CIG GIS KYANG
YUN RING PO

NAS RTAG TU GUS PAR BYAS TE, CHOS THAMS CAD BDAG MED PAR BSGOMS
PAS RANG BZHIN GYI GTAN TSIGS YIN NO, ,DE LA YANG TSAD MA DANG
LDAN PA'I DON GYI YUL CAN GANG YIN PA DE MI SLU BA YIN TE, DPER
NA THA SNYAD KYI SGO NAS DU BA LA SOGS PA RTAGS NGES PA LAS BYUNG
BA ME LA SOGS PA'I SHES

PA LTA BU'O, ,RNAL 'BYOR PA RNAMS KYI BDAG MED PA'I SHES PA DE
YANG TSAD MA DANG LDAN PA'I DON GYI YUL CAN YIN PAS RANG BZHIN
GYI GTAN TSIGS KHO NA YIN NO, ,'DI TSAD MA DANG LDAN PA NYID NI
'OG NAS BSTAN PAR BYA'O, ,SHES PA GANG ZHIG GANG LA GSAL RAB TU
SNANG ZHING MI SLU BAR SKYE BA DE NI DE LA

MNGON SUM GYI TSAD MA YIN TE, DPER NA THA SNYAD DU GZUGS LA SOGS
PA LA, MIG LA SOGS PA MA NYAMS PA'I SKYES BU'I MIG GI RNAM PAR
SHES PA LA SOGS PA LTA BU'O, ,RNAL 'BYOR PA RNAMS KYI SHES PA
CHOS THAMS CAD BDAG MED PA'I YUL CAN YANG GSAL RAB CING MI SLU BA
YIN PAS

RANG BZHIN GYI GTAN TSIGS SO, ,DE LTAR NA RNAL 'BYOR PA RNAMS
KYIS CHOS THAMS CAD BDAG MED PA'I SHES PA NI RIGS PAS BSGRUB PAR
BYA BA YIN NA CI STE MKHAS PA RNAMS YONGS SU MA GU BAR BYED PA MA
YIN, GANG YANG GAL TE RNAL 'BYOR PA'I SHES PA DE YANG MED PA ZHIG
YIN NA NI ZHES BYA BA LA

@171A *, ,SOGS PA DE SMRAS PA DE LA YANG GONG DU LAN BTAB ZIN PA
NYID DE, DNGOS PO THAMS CAD RI BONG GI RVA DANG 'DRA BAR SHIN TU
MED PA NYID DU NI MI 'DOD KYI, 'ON KYANG SGYU MA LA SOGS PA BZHIN
DU DON DAM PAR MED PA NYID DO, ,DES NA THA SNYAD THAMS CAD MA
BKAG PA KHO NA STE, JI SKAD

DU KHO BO CAG THA SNYAD KYANG KHAS MI LEN PA MA YIN TE, BRJOD DO
ZHES BSHAD PA LTA BU'O, ,GANG YANG RJES SU DPAG PA'I SGO NAS
KYANG DNGOS PO MA LUS PA STONG PA NYID DU SGRUB PAR NUS PA MA YIN
TE, GZHI CHOS CAN 'GA' YANG MA GRUB PA'I PHYIR DANG, DPE LA SOGS
PA YANG MA SKYES PA'I PHYIR GTAN TSIGS

THAMS CAD GZHI DANG RANG GI NGO BO MA GRUB PA KHO NA'O ZHES SMRAS
PA DE YANG 'BREL PA MED PA YIN TE, 'DI LTAR RE ZHIG GAL TE KHO BO
CAG GIS NGO BO NYID MED PA NYID DU KHAS BLANGS PA LA KHYED THAL
BAR 'GYUR BAR SGRUB NA NI DE'I TSE 'DI THAL BA MA YIN PA KHO NA
STE, GANG GI PHYIR KHO BO CAG GIS DNGOS PO

RNAMS DON DAM PAR NGO BO NYID MED PA NYID DU KHAS BLANGS SO, ,DE
LA YANG GAL TE DON DAM PAR GTAN TSIGS DANG DPE DANG CHOS CAN LA
SOGS PA MED PA'I PHYIR RJES SU DPAG PA DANG, RJES SU DPAG PAR BYA
BA LA SOGS PA'I THA SNYAD MI 'JUG GO ZHES THAL BAR SGRUB NA NI JI
LTAR 'DOD PA BZHIN

YIN PA'I PHYIR 'DI THAL BA MA YIN PA KHO NA STE, KHO BO CAG KYANG
RJES SU DPAG PA DANG RJES SU DPAG PAR BYA BA LA SOGS PA'I THA
SNYAD 'DI THAMS CAD DON DAM PAR 'JUG PA MI 'DOD NA GANG GIS NA DE
MED PAR THAL BA ZHES BYA STE, THAL BA'I MTSAN NYID NI MI 'DOD PAR
'GYUR BA YIN PA'I PHYIR RO, ,

'DI LTAR KHO BO CAG NI KHYED KYIS SUN 'BYIN PA'I BAR DU YANG DON
DAM PAR MA SKYES PA KHO NAR KHAS LEN TE, DE'I PHYIR NYES PA'I GO
SKABS 'GA' YANG MI RNYED PA NYID DO, ,DE NYID KYI PHYIR SLOB DPON
GYI ZHAL SNGA NAS, GAL TE CUNG ZAD CIG DMIGS NA NI MNGON SUM LA
SOGS PA'I DON GYIS 'JUG

PA'AM; LDOG PAR BYA NA DE MED PA'I PHYIR KHO BO LA KLAN KA MED DO
ZHES GSUNGS SO, ,'ON TE GANG ZHIG DON DAM PAR MED PA DE THA SNYAD
DU YANG 'JUG PAR MI 'GYUR RO ZHES THAL BAR SGRUB NA NI 'DIR YANG
KHYAB PA MA GRUB PA'I PHYIR THAL BA MA YIN PA KHO NA STE, THA
SNYAD NI GANG GIS NA 'DI BDAG NYID LOG NA THA

@171B SNYAD KYANG LOG PAR 'GYUR BA DON DAM PA BA'I NGO BO NYID
KYIS KHYAB PA NI MED DO, ,'ON KYANG 'DI NI DE LAS BZLOG PA KHO
NAS KHYAB STE, THA SNYAD NI DON DAM PAR MED PA NYID KYI NGO BO
NYID YIN PA'I PHYIR RO, ,RMI LAM LA SOGS PA DAG NI DON DAM PA
PA'I NGO BO NYID DANG BRAL BA YANG THA SNYAD SNA TSOGS 'JUG

PA YANG SNANG STE, DE'I PHYIR THA SNYAD 'DI THAMS CAD KYANG SPRUL
PA DANG, RMI LAM LA SOGS PA DANG 'DRA BAS 'GAL BA MED DO, ,DE
SKAD DU, SPRUL PA YI NI SPRUL PA DANG, ,SGYU MA'I SKYES BUS SGYU
MA SPRUL, ,DGAG PA BYED PA CI 'DRA BAR, ,DGAG PA DE YANG CI 'DRAR
'GYUR, ,ZHES BSHAD DO, ,

'ON TE THAMS CAD DU BSGRUB PAR BYA BA DANG, CHOS CAN LA SOGS PA
DON DAM PA PA'I DNGOS POR GYUR PA KHO NAS RJES SU DPAG PA LA SOGS
PA'I THA SNYAD 'DOGS PA'I PHYIR DON DAM PAR NGO BO NYID MED PAS
RJES SU DPAG PA LA SOGS PA'I THA SNYAD GDAGS PAR MI 'GYUR RO ZHES
NYES PA BRJOD NA NI,

'DI YANG NYES PA MED PA KHO NA STE, RTZOD PA MED PAR THAL BAR
'GYUR BA'I PHYIR DON DAM PA PA'I CHOS CAN LA SOGS PAS RJES SU
DPAG PA LA SOGS PAR THA SNYAD GDAGS PA NI GANG DU YANG MA GRUB
BO, ,'ON KYANG 'JIG RTEN NA JI LTAR GRAGS PA'I CHOS CAN KHO NA LA
GNAS TE, RAB TU SMRA BA RNAMS DE

KHO NA NYID GTAN LA DBAB PA'I PHYIR RJES SU DPAG PA LA SOGS PA'I
THA SNYAD 'JUG PAR BYED DE, DE SKAD DU, CHOS DANG CHOS CAN RNAM
GZHAG DANG, ,THA DAD THA DAD MIN CI 'DRA, ,DE NYID DON BRTAGS MA
YIN GYI, ,'JIG RTEN NA NI JI LTAR GRAGS, ,DE LA DE BZHIN BRTEN
NAS NI, ,BSGRUB BYA

SGRUB BYED RAB GNAS PA, ,DAM PA'I DON LA 'JUG BYA'I PHYIR, ,MKHAS
PA RNAMS KYIS SGRUB PA DANG, ,BSGRUB BYA YANG DAG GNAS PA BRTAGS,
,ZHES BYA BA BSHAD DO, ,YANG; DPAG BYA DPAG PA'I 'BRAS GNAS PA,
,YOD PA MIN YANG GZUNG BA DANG, ,'DZIN PA RIG PA JI LTA BUR, ,

RJES SU SNANG BZHIN RAB BSHAD DO, ,DE LTA MIN NA SNA TSOGS KYI,
,NGO BO SNANG BA'I DNGOS GCIG LA, ,RNAM PA JI LTAR BDEN 'GYUR TE,
,GCIG PA NYID DE NYAMS PAR 'GYUR, ,ZHES BSHAD DO, ,YANG 'DI NI
THA SNYAD LAS BYUNG BA'I TSAD MA'I MTSAN NYID YIN NO ZHES KYANG
BSHAD DO, ,TSAD

@172A *, ,MA'I MTSAN NYID 'DI THAMS CAD NI DE KHO NA NYID LA 'JUG
PAR BYA BA'I CHED KHO NA YIN NO, ,DE LTA MA YIN NA THAMS CAD DON
MED PA KHO NAR 'GYUR TE, 'DI LTAR TSAD MA'I MTSAN NYID KYI BSTAN
BCOS MA BSLABS PA GNAG RDZI'I CHUNG MA LA SOGS PA YAN CHAD LUNG
MED

PAR YANG DU BA LA SOGS PA'I RTAGS MTHONG BA'I SGO NAS ME LA SOGS
PA RTOG PAR 'GYUR BA KHO NA'O, ,DE'I PHYIR KHO BO CAG KYANG DE
KHO NA NYID LA 'JUG PAR BYA BA'I PHYIR TE, DE BZHIN NYID DU THA
SNYAD KYI SGO NAS RJES SU DPAG PA LA SOGS PA RAB TU 'JUG PAR BYED
PAS NYES PA MED PA NYID DO, ,

GZHAN YANG THA SNYAD KYI SGO NAS RJES SU DPAG PA LA SOGS PA 'JUG
PA LA YANG GANG LA MI RTAG PA LA SOGS PA DNGOS PO'I CHOS YOD PA'I
NGO BO SGRUB PAR 'DOD PA DE LA NI GDON MI ZA BAR THA SNYAD KYI
SGO NAS DNGOS POR GYUR PA'I CHOS CAN LA SOGS PA DGOS TE, DE LA DE
LTA BU'I GZHI MED PAR BSGRUB PAR

BYA BA LA SOGS PA 'BA' ZHIG GNAS PAR GRUB PA NI MED DO, ,DE NYID
LA DE LTA BU'I GZHI MED NA BSGRUB PAR BYA BA BKAG PA'I PHYIR GZHI
MA GRUB PA NYID KYI NYES PA RJOD PAR BYED PA YIN NO, ,DE LA YANG
CHOS CAN JI LTA BA BZHIN DU GYUR PA KHO NA LOG NA GDON MI ZA BAR
BSGRUB PAR BYA BA LA SOGS PA'I CHOS

RANG MED NA MI 'BYUNG BA BKAG PA YIN TE, DE MA GRUB NA GTAN TSIGS
MA GRUB PA NYID LA SOGS PA'I NYES PA RJOD PAR BYED PA YIN GYI,
RANG DA GAR NYE BAR BRTAGS PA'I CHOS CAN 'GA' ZHIG LOG KYANG
BSGRUB PAR BYA BA LA SOGS PA BKAG PA 'GA' YANG MED PA DE LA NI MA
GRUB PA NYID LA

SOGS PA'I NYES PA BRJOD PA MI RIGS TE, DE LA 'DOD PA'I DON 'GRUB
PA LA GAGS BYED PA MED PA'I PHYIR RO, ,GANG LA DNGOS PO'I CHOS
YOD PA'I NGO BOR SGRUB PAR MI 'DOD KYI 'ON KYANG SGRO BTAGS PA'I
CHOS RNAM PAR GCAD PA SGRUB PA TZAM ZHIG BRJOD PAR 'DOD PA DE LA
NI MA GRUB PA NYID LA

SOGS PA'I NYES PA BRJOD PA THA SNYAD DU YANG DNGOS POR GYUR PA'I
CHOS CAN MI DGOS TE, DE NI DE'I CHOS MA YIN PA'I PHYIR RO, ,DE LA
LTOS NAS KYANG DE'I CHOS CAN NYID DU MI 'THAD PA'I PHYIR RO, ,DE
MA GRUB TU ZIN KYANG BSGRUB PAR BYA BA MED NA DE MI 'BYUNG BA'I
GTAN TSIGS MNGON PAR 'DOD PA'I DON GRUB

@172B PA LA GAGS BYED PA MED PA'I PHYIR RO, ,RGOL BA'I MNGON PAR
'DOD PA'I DON 'GRUB PA LA GNOD PA BYED PA DON DU GNYER BA'I PHYIR
RGOL BA NI CHOS CAN 'GRUB PA'AM, MA GRUB PA TSOL BAR BYED KYI,
CHAGS PAS NI MA YIN NO, ,GANG LA CHOS CAN MA GRUB PA LA SOGS PA
GLENGS KYANG RGOL BA'I MNGON

PAR 'DOD PA'I DON LA GNOD PA MED PA KHO NA YIN PA DE LA NI DE
GLENGS PAS CI ZHIG BYA STE, GLENG BA PO NYES PA MA YIN PA BRJOD
PA NYID KYIS PHYIN CI LOG GI NYES PA'I RDUL GYIS GANG BA'I NANG
DU RGYUG PA 'BA' ZHIG TU ZAD DE, CIG SHOS LA NI MA YIN NO, ,DE
NYID KYI PHYIR BSGRUB PAR BYA BA'I CHOS DANG RJES SU

MTHUN PA'I CHOS CAN RTOGS PAR BYA BA'I PHYIR PHYOGS KYI MTSAN
NYID KYI SKABS SU RIGS PA SHES PA RNAMS KYIS RANG GI CHOS ZHES
KHYAD PAR BRJOD DO, ,'DI LTAR GANG ZHIG RANG GI 'BRAS BU THAMS
CAD CIG CAR MNGON PAR 'GRUB PAR MI BYED PA DE NI MTHU THOGS PA
MED PA DANG, RTAG PA DANG, GCIG PHU'I NGO BO NYID MA

YIN TE, DPER NA MO GSHAM GYI BU LA SOGS PA LTA BU'O, ,NAM MKHA'
LA SOGS PA PHA ROL PO MNGON PAR 'DOD PA RNAMS KYANG SGRA LA SOGS
PA'I 'BRAS BU CIG CAR DU 'GRUB PAR MI BYED PAS KHYAB PAR BYED PA
MI DMIGS PAR BSHAD PA LA, KHA CIG NA RE GTAN TSIGS 'DI NI 'GAL BA
YANG MA YIN TE,

'DI JI LTAR BSGRUB PAR BYA BA DANG SGRUB PAR BYED PA DE BZHIN DU
NAM MKHA' LA SOGS PA'I CHOS CAN DNGOS PO'I RANG GI NGO BOR GYUR
PA MED PA YANG SGRUB PAR BYED PAS GTAN TSIGS 'DI GZHI MA GRUB PA
YANG YIN NO ZHES ZER RO, ,DE LA YANG 'DIR NAM MKHA' LA SOGS PA'I
CHOS CAN DNGOS POR GYUR PA

BSAL DU ZIN KYANG BSGRUB PAR BYA BA RNAM PAR BCAD PA TZAM DU 'DOD
PA LA NI GNOD PA CI YANG MED LA, GTAN TSIGS RNAM PAR BCAD PA TZAM
GYI NGO BO MA GRUB PA NYID KYANG MA YIN TE, CHOS CAN DNGOS POR
GYUR PA MA YIN YANG DE GNYIS GRUB PA'I PHYIR RO, ,DE BAS LOG PAR
RTOG PA BSAL BA'I PHYIR

RANG DANG RJES SU MTHUN PA'I CHOS CAN KHO NA LA GNOD PA BYAS NA
BSGRUB PAR BYA BA BKAG PA YIN GYI, CHOS GZHAN DANG LDAN PA'I CHOS
CAN NI MA YIN NO ZHES STON PAR MDZAD PA NA BDAG NYID 'DOD PA
DANG, MNGON SUM DANG, RJES SU DPAG PA DANG, YID CHES PA DANG,
GRAGS PAS MA BSAL BA RANG GI

@173A *, ,NGO BO KHO NA BSTAN PAR BYA BA NI RANG GI CHOS CAN NO
ZHES BYA BA 'DIR PHYOGS KYI CHOS NYID KYI SKABS SU SLOB DPON GYIS
RANG GI CHOS CAN SMOS PA MDZAD DO ZHES 'GREL PA MDZAD PAS BSHAD
DE, RGOL BA KUN GYI BDAG NYID KYIS, ,BSGRUB BYAR 'DOD PA'I CHOS
GANG YIN, ,CHOS

DE LDAN LA GNOD YIN GYI, ,CHOS GZHAN GYI NI CHOS CAN MIN, ,GZHAN
DU CHOS CAN GZHAN LA NI, ,GNOD KYANG 'DI LA CI ZHIG BKAG ,CES
RGYAS PAR BSHAD NAS, LOG PAR RTOG PA BSAL BA'I YUL NYE BAR BSTAN
PA'I PHYIR SMRAS PA, CIG CAR SGRA SOGS RGYU MIN PHYIR, ,SNGON MED
NGO BO

DPER GZHAN GYIS, ,BSKYED BYA MIN LTAR MKHA' SOGS MIN, ,ZHES BYA
BA LA SOGS PA BSHAD LA, SUN 'BYIN PAR BYED PAS, SMRAS PA, MKHA'
SOGS CHOS CAN DNGOS MED KYI, ,NGO BO NYID KYANG DE DANG 'DRA,
,ZHES SMRAS PA NI, 'DOD PA BSGRUB PAR BYA BA LA, ,GNOD PA CI YANG
MED

PA NYID; ,DE BZHIN MKHA' SOGS CHOS CAN GYI, ,DNGOS PO'I NGO
BO'ANG MED PAR 'GYUR, ,GNYI GA'ANG BSGRUB BYA NYID YIN NA, ,CHOS
CAN LA NI GNOD PA GANG, ,BSGRUB PAR BYA BA'I CHOS 'GOG PA, ,DES
NI DE LA GNOD CES BRJOD, ,ZHES GANG BSHAD PA YIN NO, ,GDON MI ZA
BAR 'DI LTAR SHES PAR

BYA'O; ,DE LTA MA YIN NA JI LTAR MKHAS PA RNAMS RIM DANG CIG CAR
LA SOGS PAS KHYAB PA'I DON BYED PA'I NUS PA DANG BRAL BA LA SOGS
PAS GZHAN GYIS KUN BRTAGS PA LA SOGS PA'I DNGOS PO 'GOG PAR BYED,
DNGOS PO YOD PA LA NI JI LTAR YANG DE YANG DAG PAR DGAG PAR BYA
MI NUS SO, ,

MED PA LA YANG GAL TE GZHI MA GRUB PA NYID KYI NYES PAS 'DI BYA
BA MA YIN NA, 'O NA NI JI LTAR YANG GANG YANG DGAG PAR MI 'GYUR
RO, ,DE'I PHYIR RNAL 'BYOR SPYOD PA RNAMS KYIS, DE NI GCIG NA'ANG
YUL MIN LA, ,PHRA RAB RDUL DU DU MA'ANG MIN, ,SKAD CIG MA YIN YOD
MA YIN, ,DE NI RIM DANG RIM

MIN 'GAL, ,ZHES BYA BA LA SOGS PAS PHYI ROL GYI DON LA SOGS PA JI
LTAR 'GOG PAR BYED, RDZAS DANG, YON TAN DANG, LAS DANG, SPYI LA
SOGS PA MU STEGS CAN NGAN PAS KUN BRTAGS PA RNAMS DGAG PA BYED
PAR 'DOD NA YANG JI LTAR GZHI MA GRUB PA NYID LA SOGS PA'I NYES
PA 'JUG

@173B PAR MI 'GYUR, 'ON TE GAL TE THAL BAR BSGRUB PA KHO NAS 'DI
BYED PA'I PHYIR MI 'JUG GO ZHE NA, DE'I TSE THAL BAR SGRUB PA
TSAD MA MA YIN PA LAS JI LTAR 'DI DAG GCIG TU MED PA'I THA SNYAD
'GRUB PAR 'GYUR TE, DE NI TSAD MA LA RAG LAS PA'I PHYIR RO, ,JI
STE THAL BAR SGRUB PA YANG TSAD MA KHO NA'O

ZHES BYA BAR 'DOD NA NI DE'I TSE DE LA GZHI MA GRUB PA NYID LA
SOGS PA'I NYES PA JI STE 'JUG PAR MI 'GYUR, RTOG PA DANG LDAN PA
NI RIGS PA'I STOBS KYIS 'ONGS PA'I NYES PA LA SOGS PA RANG DAGS
'GA' KHO NA LA SGRUB PAR RIGS PA MA YIN NO, ,'ON TE PHYI ROL GYI
DON LA SOGS PA DGAG PA SGRUB

PAR 'DOD PA LA BLO'I MTSAN NYID KYI CHOS CAN DNGOS POR GYUR PA
YOD PA NYID DE, DE KHO NA LA PHYI ROL DANG GTZO BO LA SOGS PAR
BSKYED PAR BYA BA NYID DGAG PA SGRUB PAR BYED DE, DE'I PHYIR DE
LA GZHI MA GRUB PA NYID LA SOGS PA'I NYES PA MI 'JUG PA NYID DO
ZHES BYA BAR 'DOD NA, GAL TE DE LTA NA GCIG

DANG DU MA'I RANG BZHIN GYIS DBEN PA NYID DANG, RIM DANG RIM MA
YIN PAS KHYAB PA'I DON BYED PA'I NUS PAS STONG PA NYID CES BYA BA
LA SOGS PA'I CHOS DGAG PA'I GTAN TSIGS RNAMS, GAL TE CHOS CAN DE
LA DE'I CHOS NYID RAB TU MA GRUB PA NYID YIN NA NI DE'I TSE JI
LTAR DE'I SGO NAS DE LA MNGON PAR 'DOD

PA'I BSGRUB PAR BYA BA'I CHOS 'GRUB PAR 'GYUR, PHYOGS KYI CHOS MA
YIN YANG BSGRUB PAR BYA BA MED NA MI 'BYUNG BA TZAM KHO NA'I GTAN
TSIGS NI BSGRUB PAR BYA BA YANG DAG PAR 'GRUB PAR NUS PA MA YIN
TE, DE LTA NA NI MIG GI YUL NYID KYANG SGRA ZHIS BYA BA'I CHOS
CAN LA MI RTAG PA NYID JI STE SGRUB PAR MI

'GYUR; JI STE DE DAG DE LA RAB TU GRUB PA NYID DU KHAS LEN NA NI
DE'I TSE PHYI ROL DANG GTZO BO LA SOGS PA BZHIN DU BLO NYID NUS
PA DANG, GCIG DANG DU MA LA SOGS PA DNGOS PO LA KHYAB PAR BYED
PA'I CHOS DANG BRAL BA'I PHYIR NGO BO NYID MED PA NYID DU RAB TU
BSGRUBS PAR 'GYUR TE, DE DAG NI DE'I CHOS YIN

PA'I PHYIR RO, ,CHOS GZHAN YANG GZHAN LA SGRUB PA MA YIN LA, NUS
PA LA SOGS PAS STONG BA'I DNGOS PO YANG CI YANG MI 'GRUB PO, ,DE
LTA MA YIN NA DE LAS PHYI ROL DANG, GTZO BO LA SOGS PA YANG NGO
BO NYID MED PA NYID DU 'GRUB PAR MI 'GYUR RO, ,DE YANG NGO BO
NYID MED PA NYID DU RAB TU SGRUB NA

@174A *, ,NI GZHI MA GRUB PA NYID LA SOGS PA'I NYES PA DE YANG
DE'I SO NA 'DUG PA KHO NA YIN LA, RANG GI PHYOGS NYAMS PAR THAL
BA YANG MA YIN NO, ,BLO LA PHYI ROL DANG GTZO BO LA SOGS PAS
BSKYED PAR BYA BA NYID DGAG PA BSGRUBS SU ZIN KYANG GZHAN GYIS
KUN BRTAGS PA GTZO BO

LA SOGS PA RANG GI NGO BO DGAG PA NI MI 'GRUB PA KHO NA STE, DE'I
RNAM PA NI GZHAN YIN PA'I PHYIR RO, ,DE MA GRUB NA GZHAN GYIS KUN
BRTAGS PA'I GTZO BO LA SOGS PA MED DO ZHES BYA BA'I YUL CAN MED
PA'I THA SNYAD DU YANG JI LTAR 'GYUR TE, CHOS GZHAN YANG DAG PAR

GRUB NA GZHAN DAG LA GZHAN DU THA SNYAD 'JUG PAR RIGS PA NI MA
YIN NO, ,MI SHES PA KHA CIG GIS SO SOR BRTAGS PAS 'GOG PA LA SOGS
PA 'DUS MA BYAS GSUM PO GANG GI YANG SKYED PAR BYED PA NYID DU MA
GYUR PA GANG DAG YANG DAG PAR DNGOS POR KUN BRTAGS PA DE DAG

DGAG PAR BSGRUB PAR BYA BA LA YANG JI LTAR BLO CHOS CAN DU 'GYUR
TE, PHA ROL PO DAG DE LA DES BSKYED PAR BYA BA NYID KYI CHOS KHAS
MI LEN PA'I PHYIR RO, ,DE'I PHYIR DE DGAG PA NI NAM YANG 'GRUB
PAR MI 'GYUR BA NYID DO, ,JI STE THOG MA MED PA'I RANG GI SA BON
YONGS SU SMIN PA LAS YANG DAG

PAR BYUNG BA'I RNAM PAR RTOG PAS YONGS SU BSGRUBS PA, BYIS PA
RNAMS KYIS PHYI ROL DANG DNGOS PO NYID DU NYE BAR BRTAGS PA BLO
LA YOD PA NYID CHOS CAN YIN TE, DE'I PHYIR DE LA BRTEN NAS GTZO
BO LA SOGS PA 'GOG PAR BYED DO, ,DE NI DON DAM PAR NGO BO NYID
MED KYANG RNAM PAR 'KHRUL PA'I DBANG

GIS PHYI ROL LTA BU DANG, GTZO BO LA SOGS PA DANG, THA MI DAD PA
LTA BU DANG, NUS PAS STONG PA LA SOGS PA'I CHOS MTHA' DAG DANG
LDAN PA LTA BUR RTOG GO, ,DE LA GTZO BO LA SOGS PA'I NGO BO NYID
DGAG PA SGRUB PA LA GTZO BO LA SOGS PA DGAG PA BSGRUB PAR BYA BA
DANG, SGRUB PA DAG GZHI

GCIG PA NYID KYANG GRUB PA KHO NA YIN TE, 'DI LTAR DE NYID BYIS
PA RNAMS KYIS PHYI ROL DANG, GTZO BO LA SOGS PA NYID DU NYE BAR
BZUNG BA RGOL BA DANG PHYIR RGOL BA DAG KYANG RAB RIB CAN GYIS
ZLA BA GNYIS SU MTHONG BA BZHIN DU DE DANG THA MI DAD PAR SEMS PA
KHO NAS THA SNYAD 'DOGS PA'I PHYIR RO, ,

@174B DE NI BLOS KUN BRTAGS PA YIN YANG DE'I RNAM PA NYID KYIS
BLO ZHES NYE BAR 'DOGS TE, 'DI DNGOS SU NI BLO'I NGO BO YANG MA
YIN TE, DE NI DE DANG MTSAN NYID MI MTHUN PA'I NGO BO NYID DU
SNANG BA'I PHYIR RO, ,DE'I PHYIR DE NGO BO NYID MED PA NYID DU
RAB TU BSGRUBS KYANG BLO NGO BO NYID MED PA NYID DU THAL BA NI MA
YIN

TE; DE LA PHYI ROL DANG GTZO BO LA SOGS PA'I NGO BO NYID DGAG PA
TSAD MAS SGRUB PAR BYED KYI, DE NYID DGAG PA'I PHYIR GTAN TSIGS
SBYOR BA MA YIN NO, ,GANG LA PHYI ROL GYI CHOS CAN SGRA LA SOGS
PA DNGOS POR GYUR PA YOD PA DE LA YANG MI RTAG PA LA SOGS PA'I
CHOS RAB TU SGRUB PA LA BLO LA YOD PA'I

CHOS CAN PHYI ROL GYI SGRA LA SOGS PA DANG, THA MI DAD PA NYE BAR
BRTAGS PA DE NYID LA KUN DU BRTEN PAR BYED PA YIN TE, PHYI ROL
GYI SGRA LA SOGS PA YUL DANG, DUS DANG GNAS SKABS THA DAD PAR
NGES PA DAG NI RGOL BA DANG, PHYIR RGOL BA'I BLO LA RANG GI NGO
BOR MNGON SUM DU MI SNANG BA'I PHYIR RO, ,'DI

LA CHA SHAS MED PA NYID KYIS BSGRUB PAR BYA BA DANG, SGRUB PA LA
SOGS PA'I CHOS KYI BYE BRAG RNAMS MI SRID PA'I YANG PHYIR RO,
,DE'I PHYIR RJES SU DPAG PAR BYA BA DANG, RJES SU DPAG PA LA SOGS
PA'I THA SNYAD 'DI THAMS CAD NI BLO LA YOD PA'I CHOS CAN KHO NA
LA BRTEN NAS 'JUG PA NYID DE, RNAM

PA GZHAN MI SRID PA'I PHYIR RO ZHES BYA BAR 'DOD NA, GAL TE DE
LTA YIN NA, 'O NA DON DAM PAR NGO BO NYID MED KYANG KUN BRTAGS
PA'I CHOS CAN LA BRTEN NAS DGAG PA LA SOGS PA RAB TU SGRUB PAR
BYED PA LA YANG GZHI MA GRUB PA NYID LA SOGS PA'I NYES PA MI 'JUG
NA CI STE NAN GYIS KHO BO CAG LA KLAN KA

TSOL BAR BYED, JI LTAR KHYED DON DAM PA LA 'JUG PAR BYA BA'I
PHYIR GTZO BO LA SOGS PA DGAG PAR KUN BRTAGS PA'I CHOS CAN KHO NA
LA BSGRUB PAR BYA BA DANG, SGRUB PA'I SEMS PA RGYAS PAR BYED PA
DE BZHIN DU KHO BO CAG KYANG GZUGS DANG SGRA LA SOGS PA GRAGS PA
DAG LA, YOD PA DANG MED PA LA

SOGS PA'I NGO BO NYID DU SGRO BTAGS PA DGAG PAR BYIS PA RNAMS LA
DE DAG SGYU MA DANG, SMIG RGYU DANG, RMI LAM DANG, GZUGS BRNYAN
DANG MTSUNGS PA NYID DU STON PAR BYED DO, ,DE LA JI LTAR BRTAGS
PA'I CHOS CAN LA DNGOS PO'I NGO BO NYID DU SGRO BTAGS PA LA SOGS
PA BKAG TU ZIN KYANG RGOL BA DANG PHYIR

@175A *, ,RGOL BA DAG LA SNANG BA'I PHYIR MA GRUB PA NYID LA SOGS
PA'I NYES PA MI 'JUG PA DE BZHIN DU GZUGS LA SOGS PA YANG GNAG
RDZI'I CHUNG MA YAN CHAD KYI SKYE BO LA SNANG BA'I PHYIR JI LTAR
MA GRUB PA NYID DU 'GYUR, SNANG BA NI GANG GIS NA DE LOG NA LDOG
PAR 'GYUR BA BDEN PA'I NGO BO NYID KYIS KHYAB

PA YANG MA YIN TE, BRDZUN PA YANG SNANG BA'I PHYIR RO, ,DE LTA MA
YIN NA SKYE BO THAMS CAD DE KHO NA NYID MTHONG BAR 'GYUR TE, DE
KHO NA 'BA' ZHIG SNANG BA'I PHYIR RO, ,JI LTAR KUN BRTAGS PA'I
CHOS CAN DE LA YANG NGO BO NYID MED PA YANG DAG PAR 'GRUB PAR BYA
BA'I PHYIR NUS PA DANG BRAL BA LA SOGS PA'I

CHOS NYE BAR 'GOD PA DES KHYAB PA NYID KYIS GTZO BO LA SOGS PA LA
DE RAB TU GRUB PAR BYED PA DE BZHIN DU KHO BO CAG YANG DAG PA
NYID DU KUN BRTAGS PA'I DNGOS PO THAMS CAD LA DE RAB TU BSGRUB
PA'I PHYIR YANG DAG PA LA NUS PA MED PA LA SOGS PA SMOS PA YANG
CI STE SGRUB PAR MI BYED GZHAN YANG RTOG PA

DANG LDAN PA RNAMS KYIS KHAS LEN PA NI DPYAD PA'I 'OG TU YIN LA,
DE'I BDAG NYID GTAN LA PHAB NA RIGS PA YIN NO, ,DPYOD PA'I DUS NA
NI MA YIN TE, DE'I PHYIR DE GTAN LAM PHAB PA'I PHYIR DANG, DPYOD
PA YANG DE GTAN LA DBAB PA'I DON YIN PA'I PHYIR RO, ,DE'I PHYIR
TSAD MAS DE KHO NA NYID GTAN

LA 'BEBS PA'I DUS NA SU YANG GRUB PA'I MTHA' KHAS LEN PA MED PAS
DE'I TSE GANG LA GZHI MA GRUB PA'I SGO NAS CHOS CAN MA GRUB PA LA
SOGS PAS RGOL BAR BYED DE, 'ON TE DE KHO NA NYID 'DI RGOL BA BDAG
NYID KYIS SNGAR TSAD MAS GTAN LA PHAB NAS GZHAN DAG LA DE BSGRUB
PAR 'DOD PAS ZHUGS PA YIN PAS DE'I PHYIR

DE GRUB PA'I MTHA' KHAS LEN PA'I SNGA NA GNAS PA KHO NA YIN NO
ZHES BYA BAR 'DOD NA DE YANG RIGS PA MA YIN TE, BDAG NYID RTOGS
PAR BYED PA'I DUS NA GRUB PA'I MTHA' KHAS MI LEN PA'I PHYIR RO,
,SNGAR GRUB PA'I MTHA' KHAS MA BLANGS PA'I RGOL BA BDAG NYID TSAD
MA GANG KHO NAS DE KHO NA NYID RTOGS

PAR GYUR PA DE NYID KYIS GZHAN LA RTOGS PAR BYED NA JI LTAR GRUB
PA'I MTHA' KHAS BLANGS PA ZHES BYA, 'DI BDAG NYID SNGAR TSAD MAS
DE KHO NA NYID GTAN LA PHAB NA GZHAN DAG LA GRUB PA'I MTHA' KHO
NAS RTOGS PAR BYED PA YANG MA GRUB LA, GZHAN RTOG PA DANG LDAN PA
YANG DE'I TSIG TZAM GYIS TSAD MA MED PA'I

@175B DON YID CHES PAR YANG MI 'GYUR RO, ,DE BAS NA BDAG NYID
GTAN LA 'BEBS PA'I DUS BZHIN DU GZHAN LA STON PA'I DUS NA YANG
'DRA BA'I PHYIR THAMS CAD DU TSAD MA KHO NAS DE KHO NA NYID GTAN
LA PHAB NA SU YANG GRUB PA'I MTHA' KHAS LEN PA MED PA'I PHYIR JI
LTAR DE'I SGO NAS CHOS CAN MA GRUB PA LA SOGS

BRJOD PAR BYED, TSAD MA YANG DAG PA'I STOBS KYIS RGOL BA'I MNGON
PAR 'DOD PA'I BSGRUB PAR BYA BA GRUB KYANG, GRUB PA'I MTHA' KHAS
BLANGS PAS DE LA DE GNOD PAR BYED DO ZHES ZER BA 'DI LA GZHAN
RIGS PA CI ZHIG YOD, DNGOS PO'I DE KHO NA NYID BSAM PA LA NI GRUB
PA'I MTHA' LAS

YANG DAG PAR GRAGS PA'I CHOS CAN LA SU YANG RTEN PAR MI BYED DE,
DE LTA BU'I CHOS CAN NI RGOL BA DANG, PHYIR RGOL BA DAG LA GANG
DU YANG MA GRUB PA'I PHYIR RO, ,'DI LTAR SANGS RGYAS PA LA SOGS
PA SGRA LA SOGS PA'I CHOS CAN 'BYUNG BA LAS GYUR PA LA SOGS PA JI
LTA BUR MNGON PAR

'DOD PA DE LTA BUR BYE BRAG PA LA SOGS PA NI MA YIN TE, DE DAG
GIS DE NAM MKHA'I YON TAN NYID LA SOGS PA NYE BAR BRTAGS PA'I
PHYIR RO, ,DE'I PHYIR CHOS CAN DE LTA BU MA GRUB NA SU YANG GANG
DU YANG SGRUB PA 'JUG PAR MI 'GYUR RO, ,'ON TE CHOS CAN DE LTA BU
GRUB NA NI DE'I CHOS KYANG GNYI GA LA GRUB PA

KHO NA YIN PAS RTZOD PAR MI 'GYUR RO, ,DE LTA BAS NA DE KHO NA
NYID RTOGS PAR 'DOD PA THAMS CAD NI GZHUNG LUGS KYIS BSGRUBS PA'I
CHOS CAN GYI BYE BRAG SPANGS TE, GNAG RDZI YAN CHAD LA GRAGS PA
'DI NYID LA BRTEN NAS BSGRUB PAR BYA BA DANG, SGRUB PA'I SEMS PA
RGYAS PAR BYED DO, ,DE'I PHYIR

GRUB PA'I MTHA' LA BRTEN NAS GZHI MA GRUB PA LA SOGS PAS GLENG BA
NI 'BREL PA MED PA KHO NA'O, ,GANG LA THA SNYAD DU YANG CHOS CAN
LA SOGS PA RAB TU MA GRUB PA LA SOGS PA DE LA 'DI GLENG BA RIGS
PA KHO NA YIN GYI, KHO BO CAG LA NI GZUGS LA SOGS PA THA SNYAD DU
YANG RAB TU MA GRUB PA MA YIN NO, ,

GANG YANG 'ON TE PHA ROL POS KHAS BLANGS PA'I GTAN TSIGS LA SOGS
PAS RANG GI PHYOGS GRUB PAR BYED NA ZHES BYA BA LA SOGS PA SMRAS
PA DE YANG KHAS MI LEN PA'I PHYIR SUN 'BYIN PA MA YIN PA KHO
NA'O, ,'DI LTAR KHO BO CAG NI THA SNYAD KYI SGO NAS GNYI GA LA
YANG DAG PAR GRUB PA'I GTAN TSIGS LA SOGS PA

@176A *, ,KHO NAS 'DI RAB TU SGRUB PAR BYED DE, DE BZHIN DU 'OG
NAS BSTAN PAR BYA'O, ,GANG YANG CHOS THAMS CAD DBEN PA DANG,
RTAGS GANG DANG YANG LHAN CIG TU GANG DU YANG 'BREL BAR MA GRUB
STE, DE NI SHIN TU LKOG TU GYUR PA'I PHYIR RO ZHES SMRAS PA DE
YANG RIGS PA MA YIN TE,

BSGRUB PAR BYA BA'I CHOS CAN NYID KYANG GRUB LA, BSGRUB PAR BYA
BA'I CHOS DANG RTAGS KYANG LHAN CIG TU 'BREL NAS BSGRUB PAR BYA
BA DANG, SGRUB PA'I DNGOS PO 'JUG PA NI MA YIN TE, DE LA RTZOD PA
MI SRID PA'I PHYIR RO, ,'ON KYANG SPYIR CHOS CAN 'GA' KHO NA LA
DE GRUB LA BSGRUB PAR BYA BA'I CHOS GZHAN LA

THE TSOM ZA NA DE MED NA MI 'BYUNG BA'I RTAGS BSTAN PAS CHOS CAN
LA SPYIR YANG DAG PAR GRUB PA'I BSGRUB PAR BYA BA'I CHOS RAB TU
GRUB PAR BYED DO ZHES BYA BA NI RIGS PA YIN NO, ,DE BZHIN DU 'DIR
YANG SGYU MA DANG, SMIG RGYU DANG, RMI LAM DANG, DRI ZA'I GRONG
KHYER LA SOGS PA'I SPYIR CHOS CAN 'GA' KHO NA

LA DE GRUB PAS DON DAM PAR NGO BO NYID MED PAS GCIG DANG DU MA'I
RANG BZHIN LA SOGS PA'I CHOS LA KHYAB PAR BYED PA RAB TU GRUB PA
KHO NA YIN LA, DE YANG KHO BO CAG GZHAN DU GZUGS LA SOGS PA RTZOD
PA'I GZHIR 'GYUR BA DAG LA DES KHYAB PA'I CHOS NYE BAR BSTAN PAS
RAB TU SGRUB PAR BYED PAS

NYES PA MED PA NYID DO, ,GANG YANG RE ZHIG 'BRAS BU DANG RANG
BZHIN GYI GTAN TSIGS DAG NI CHOS THAMS CAD NGO BO NYID MED PAR
RAB TU BSGRUB PAR NUS PA MA YIN TE, DE GNYIS NI DNGOS PO SGRUB
PA'I PHYIR RO ZHES SMRAS PA DE YANG RIGS PA MA YIN TE, 'DI GNYIS
DON DAM PA PA'I DNGOS PO'I NGO BO NYID

SGRUB PA NYID DU NI GANG DU YANG RAB TU MA GRUB PA'O, ,'ON TE 'DI
DAG SGRUB PA'I NGO BOR ZHUGS PA'I PHYIR DNGOS PO SGRUB PA NYID
RJOD NA NI DE'I TSE NGO BO NYID MED PA YANG GANG GI TSE SBYOR BA
DGOD PA'I BYE BRAG 'GAS SGRUB PA'I NGO BO NYID KYIS RAB TU SGRUB
PAR BYED PA DE'I TSE DE GNYIS CI STE MI SRID RANG BZHIN GYI GTAN

TSIGS KHO NA 'BRAS BU'I GTAN TSIGS LA SOGS PAR SBYOR BA DGOD PA'I
BYE BRAG GIS RNAM PA MANG POR SPROS SO, ,DE NYID KYI PHYIR MKHAS
PA RNAMS KYIS MDOR NA PHYOGS CHOS DE'I CHAS KHYAB PA NI GTAN
TSIGS ZHES SPYIR GTAN TSIGS KYI MTSAN NYID BSHAD DO, ,DE'I PHYIR
'DIR YANG SBYOR BA DGOD PA'I BYE BRAG

@176B GI SGO NAS RANG BZHIN LA SOGS PA'I GTAN TSIGS CI RIGS PA
YIN PAS 'GAL BA MED PA NYID YIN TE, DE BZHIN DU 'OG NAS BSTAN PAR
BYA'O, ,DE LA DON DAM PAR CHOS THAMS CAD SKYE BA MED PA DANG,
RANG BZHIN MED PA NYID YIN MOD KYI, 'ON KYANG DE DAG LA THA SNYAD
KYI BDEN PA LA BRTEN PA

'DI GNYI GA YANG YOD PA KHO NA YIN PAS JI LTAR GCIG TU DE GNYIS
MI SRID PA YIN, YANG DAG PA'I RANG BZHIN DANG 'BRAS BU'I GTAN
TSIGS KHO NAR 'GYUR DGOS SO ZHES BYA BA 'DI LA NI RGYU CI YANG
MED DE, 'DI LTAR GZUGS BRNYAN ZHES BYA BA'I 'BRAS BU BRDZUN PA
YANG RANG GI RGYU RJES SU DPAG

PAR BYA BA LA GTAN TSIGS SU [?] DMIGS PA KHO NA'O, ,ME LONG LA
SOGS PA'I NGOS SU GZUGS BRNYAN ZHES BYA BA GZUGS GZHAN NYID GCIG
'BYUNG NGO ZHES BYA BAR YANG RIGS PA MA YIN TE, THOGS PA DANG
BCAS PA RNAMS YUL GCIG PA NYID DU MI 'THAD PA'I PHYIR RO, ,GZUGS
DE NYID DE LTAR

DMIGS SO ZHES BYA BAR YANG MI RUNG STE, DE NI DE LTA BU'I YUL
DANG DBYIBS LA SOGS PA DANG 'BREL BA'I RANG BZHIN DANG BRAL BA'I
PHYIR RO, ,'DI LTAR GZUGS BRNYAN RNAMS NI ME LONG LA SOGS PA'I
RTEN LA YOD PA'I YUL DANG DBYIBS LA SOGS PA'I BYE BRAG GI RJES SU
BYED PAR DMIGS NA

GZUGS DAG NI DE LTAR GNAS PA'I NGO BOR YANG MA YIN NO, ,GZHAN GYI
RNAM PA NI GZHAN 'DZIN PAR RIGS PA MA YIN TE, HA CANG THAL BAR
'GYUR BA'I PHYIR RO, ,RNAM PAR SHES PA NYID GZUGS BRNYAN GYI RNAM
PAR SNANG BA'I PHYIR DE RNAM PAR SHES PA'I NGO BO NYID DU DNGOS
POR YOD DO ZHES BYA BAR YANG

RIGS PA MA YIN TE, 'DI LTAR SHES PA NI SNGON PO LA SOGS PA LUS
CAN GYI BYE BRAG TU MA GYUR PA CHA SHAS MED PA NYID KYI YUL NA MI
GNAS SHING SNA TSOGS KYI RNAM PA DANG BRAL BA'O ZHES BRJOD LA,
GZUGS BRNYAN NI DE DANG MTSAN NYID MI MTHUN PA'I NGO BOR SNANG
BA'I PHYIR DE DE'I NGO BO NYID DU BDEN PAR

LTA GA LA 'GYUR, JI LTAR KHYED KYI SUM CU PA LA SOGS PA LAS, GANG
ZAG LA SOGS PA'I NGO BO NYID MED PAR BSGRUB PA'I PHYIR GANG KUN
BRTAGS PA'I NGO BO YIN PA DE NI BRDZUN PA KHO NA STE, DPER NA MO
GSHAM GYI BU LA SOGS PA LTA BU'O, ,BDAG LA SOGS PA YANG KUN
BRTAGS PA'I NGO BO

@177A *, ,YIN NO ZHES SBYOR BA DGOD PA'I SGO NAS RANG BZHIN GYI
GTAN TSIGS SMOS PA DE BZHIN DU GZHAN YANG GZHAN DAG GIS BRTAGS
PA'I CHOS MI DMIGS SO ZHES CI STE BRJOD PAR MI BYA, JI LTAR SLOB
DPON DAG GIS BRJOD PA DE BZHIN DU CHOS THAMS CAD LA NGO BO NYID
MED PAR BSGRUB PAR

KHYAB PAR BYED PA MI DMIGS PA'I MTSAN NYID KYI CHOS CI STE MI
BRJOD DE, DE BZHIN DU 'OG NAS BSTAN PAR BYA'O, ,GANG YANG RANG
BZHIN MI DMIGS PA MI SRID DO ZHES SMRAS PA DE LA GONG DU LAN BTAB
PA NYID DE, TSUL 'DI NI GCIG GIS GCIG STONG PA NYID YIN NA 'DI
YANG BSGRUB PAR MI 'DOD DO, ,

'O NA CI ZHE NA MTSAN NYID STONG PA NYID YIN NO, ,GANG YANG 'GAL
BA DMIGS PA LA SOGS PA MI SRID PA KHO NA'O ZHES BYA BA LA SOGS PA
SMRAS PA DE YANG 'BREL PA MED PA NYID DE, 'DI LTAR CHOS THAMS CAD
DBEN PA DANG 'GA' YANG LHAN CIG 'GAL BA LA SOGS PAR MA GRUB MOD
KYI, 'ON KYANG SGYU MA DANG

NAM MKHA'I PADMO LA SOGS PA DAG LA SPYIR NGO BO NYID MED PA NYID
DANG LHAN CIG 'GAL BA LA SOGS PA RAB TU GRUB PA KHO NA'O, ,DE LTA
MA YIN NA KHYED GZHAN GYIS KUN BRTAGS PA'I DBANG PHYUG LA SOGS PA
NGO BO NYID MED PA NYID DU SGRUB PAR YANG JI LTAR 'GYUR, DE'I
PHYIR SPYIR NGO BO NYID MED PA TZAM GYIS

THA SNYAD DU 'GAL BA LA SOGS PA YANG DAG PAR GRUB NA PHYIS CHOS
THAMS CAD LA DON DAM PAR BSAM PAR 'GAL BA LA SOGS PA'I CHOS NYE
BAR BSTAN PAS YANG DAG PA PA'I NGO BO NYID MED PAR BSGRUB PA'I
PHYIR 'DI LA 'GAL BA CI ZHIG YOD, DE DANG 'GAL BA LA SOGS PA KHO
NA DNGOS PO NYID

DU THAL BAR RIGS PA MA YIN TE, DON DAM PA'I NGO BO NYID MED PA'I
CHOS KYIS YANG DAG PA'I DNGOS PO GSAL BA'I NGO BO DAG NI GANG DU
YANG YANG DAG PA'I DNGOS PO'I RANG GI NGO BO NYID DU MI GNAS PA'I
PHYIR RO, ,'ON TE GNAS NA NI 'DI DAG GI DE DANG 'GAL BA LA SOGS
PA NYID RAB TU MI 'GRUB

PO; ,DE'I PHYIR CHOS THAMS CAD NGO BO NYID MED PA NYID DANG LHAN
CIG 'GAL BA LA SOGS PA YANG DAG PAR GRUB NA DE DANG 'GAL BA LA
SOGS PA KHO NA DNGOS PO NYID DU THAL BAR 'GYUR RO ZHES BRJOD PAR
MI BYA'O, ,'GAL BA LA SOGS PA THA SNYAD KHO NAR GRUB PA YIN GYI,
YANG DAG PAR NI MA YIN

@177B NO; ,'DI LTAR SKYE BO DAG MAR ME LA SOGS PA'I MTSAN NYID
KYI DNGOS PO BRTAN PA MA YIN PA'I NGO BO NYID DU YONGS SU GCOD PA
NA BRTAN PA'I RNAM PAS DBEN PA NYID DU YONGS SU GCOD PAR BYED DE,
DE RNAM PAR MA BCAD NA DE YONGS SU GCOD PAR MI 'THAD PA'I PHYIR
RO, ,GANG LA GANG ZHIG

YONGS SU GCOD PA GANG RNAM PAR GCAD PA MED NA MED PA DE DAG NI DE
LA PHAN TSUN YONGS SU SPANGS TE GNAS PA'I MTSAN NYID KYIS 'GAL
BAR RNAM PAR GZHAG GO, ,YOD PA DANG MED PA DANG, RIM DANG RIM MA
YIN PA LA SOGS PA 'GAL BA DAG LA YANG TSUL DE BZHIN DU BLTA BAR
BYA'O, ,

GRANG BA'I REG PA LA SOGS PA RGYU MA TSANG BA MED PA YIN PA LAS
ME LA SOGS PA'I DNGOS PO NYE BA NA YANG MED PAR MTHONG BA'I PHYIR
DE GNYIS NI LHAN CIG MI GNAS PA'I MTSAN NYID KYI 'GAL BAR RNAM
PAR GZHAG GO, ,'GAL BA DE KHO NA RAB TU GRUB KYANG MAR ME LA SOGS
PA GCIG TU DNGOS PO

NYID DU MI 'THAD DE, SGYU MA LA SOGS PA BRDZUN PA YANG SKYE BA
DANG 'JIG PA LA SOGS PA'I CHOS SNANG BA'I PHYIR RO, ,SLOB DPON
RNAMS KYIS NI DON DAM PA LA 'JUG PAR BYA BA'I PHYIR DE BZHIN DU
MAR ME LA SOGS PA DAG LA YANG RTAG PA DANG MI RTAG PA LA SOGS PA
CHOS RNAMS KYI 'GAL BA JI

LTAR SNANG BA BZHIN DU RNAM PAR GZHAG GO, ,MAR ME LA SOGS PA PHYI
ROL GYI DON GYI NGO BO'AM SHES PA'I NGO BO YANG DAG PAR NI MA
GRUB STE, GNYI GA'I NGO BO YANG DE DAG NYID KYIS BSAL BA'I PHYIR
RO, ,GANG GIS NA 'DI DAG YANG DAG PA PA'I DNGOS PO'I NGO BO NYID
DANG LHAN CIG 'GAL BA MNGON

SUM DU RTOGS PAR 'GYUR BA DON DAM PA PA'I DNGOS PO'I RANG GI NGO
BO NI CUNG ZAD KYANG PHA ROL MA YIN PA MTHONG BA RNAMS KYIS
MTHONG BA'I LAM DU MI 'JUG GO, ,LHAN CIG MI GNAS PA'I MTSAN NYID
KYI 'GAL BA GANG YIN PA DE YANG KUN RDZOB PA KHO NA YIN TE, DNGOS
PO RNAMS NI BDAG NYID KHO

NAS 'JIG GI GZHAN GYIS NI MA YIN NO, ,'JIG PA DON GZHAN ZHIG BYED
NA NI 'JIG PA'I RGYU RNAMS CUNG ZAD KYANG MI BYED PA'I PHYIR RO,
,DON GZHAN DU GYUR PA MA YIN NA YANG DE'I 'JIG PA'I RGYU RNAMS
KYIS MI BYED DE, DE NI DNGOS PO'I RGYU KHO NA LAS BYUNG BA'I
PHYIR RO, ,'ON TE 'JIG PA NI DNGOS

@178A *, ,POR GYUR PA MA YIN PA'I PHYIR DE NYID DANG GZHAN NYID
DU RNAM PAR BRTAGS PA RIGS PA MA YIN NO SNYAM DU SEMS NA, DE'I
TSE 'DI SHIN TU YANG 'JIG PA'I RGYU RNAMS KYIS MI BYED DE NGO BO
NYID MED PA'I PHYIR RO, ,DE'I PHYIR CUNG ZAD KYANG MI BYED PA'I
ME LA SOGS PA JI

LTAR YANG DAG PAR NA 'GAL BA YIN PAR 'GYUR, 'ON KYANG ME 'DI NI
GRANG BA LA SOGS PA GONG NAS GONG DU NUS PA MED PA'I MTSAN NYID
SKAD CIG MA RAB DANG MCHOG SKYED PAR BYED PA KHO NA LA ME LA SOGS
PA 'GAL BA ZHES THA SNYAD 'DOGS PA 'BA' ZHIG TU ZAD DE, DE NYID
KYI PHYIR

SLOB DPON DAG GIS 'GAL BA'I TSUL ZHES BSHAD KYIS 'GAL BA NYID CES
NI MA YIN NO, ,DE'I PHYIR 'GAL BA 'DI YANG THA SNYAD PA'I DNGOS
PO KHO NA LA BRTEN NAS BRJOD KYI, YANG DAG PA PA NI MA YIN TE, ME
DANG GRANG BA LA SOGS PA'I PHYI ROL GYI DON GYI NGO BO YANG DAG
PA MA GRUB PA'I

PHYIR LA, SHES PA'I RNAM PA'I NGO BO YANG BRTAGS PA YIN PA'I
PHYIR RO, ,SHES PA GCIG LA GRANG BA DANG TSA BAR SNANG BA DAG
SRID PA'I PHYIR YANG JI LTAR 'GAL TE, DE GNYIS NI CIG CAR SO SOR
MYONG BA'I PHYIR RO, ,RNAM PAR SHES PA RIGS MTHUN PA DU MA NI CIG
CAR MI SKYE BA'I PHYIR RO,,

DE LTA BAS NA GRANG BA LA SOGS PA'I DNGOS PO RMI LAM LA SOGS PA
BZHIN DU BRDZUN PA KHO NA DAG CIG SNANG BAS DE'I PHYIR 'DI DAG LA
YANG DAG PAR NA 'GAL BA MED PA NYID DO, ,KHYAB PAR BYA BA DANG
KHYAB PAR BYED PA'I DNGOS PO YANG SHING DANG SHING SHA PA LA SOGS
PA'I DNGOS PO THA SNYAD PA KHO NA

LA BRTEN NAS KUN BRTAGS PA'I SPYI DANG KHYAD PAR GYI DNGOS PO
RNAM PAR GZHAG PAS RNAM PAR 'JOG PA YIN TE, DNGOS SU NI GANG
KHYAB PAR BYED PAR 'GYUR BA SHING NYID LA SOGS PA SPYI DANG ZHES
BYA BA NI YANG DAG PAR CUNG ZAD KYANG MED DO, ,KHYAD PAR GDA' BA
LA SOGS PA GANG DAG YIN PA

DE DAG KYANG PHYI ROL GYI DON GYI NGO BO YANG MA YIN LA, SHES
PA'I RNAM PA'I NGO BO NYID YANG DAG PA PAR YANG MA GRUB MOD KYI,
'ON KYANG MKHAS PA DE KHO NA NYID KYI DON BTANG SNYOMS SU GZHAG
PA RNAMS KYIS GLANG PO CHE'I LTA STANGS LTA BUR BYAS TE, RMI LAM
LA SOGS PA NA SENG LDENG LA SOGS PA'I

@178B KHYAD PAR BRDZUN PA RNAM PA SNA TSOGS NYAMS SU MYONG BA LTA
BU'I SHING LA SOGS PA'I DNGOS PO'I BRDZUN PA KHO NA LA KUN DU
BRTEN NAS DE KHO NA NYID LA 'JUG PAR BYA BA'I CHED DU DON DAM PA
LA 'JUG PA DANG MTHUN PA'I PHYIR KHYAB PAR BYA BA DANG, KHYAB PAR
BYED PA'I DNGOS PO RNAM PAR

GZHAG PA NYID 'BA' ZHIG TU ZAD DO, ,DE BZHIN DU RGYU DANG 'BRAS
BU'I DNGOS PO NYID SA BON DANG MYU GU LA SOGS PA KUN RDZOB PA KHO
NA LA BRTEN NAS THA SNYAD 'DOGS PAR BYED KYI, YANG DAG PA PA NI
MA YIN TE, SA BON LA SOGS PA YANG DAG PA PA MA GRUB PA'I PHYIR
DANG, RMI LAM

LA SOGS PA NA DE LTA BU BRDZUN PA YANG SNANG BA'I PHYIR RO, ,SAD
PA NA YANG SGYU MA LA SOGS PA RGYU DANG 'BRAS BUR GYUR PA BDEN
PAR GYUR PA MA YIN PA YANG DMIGS PA'I PHYIR RO, ,DE BAS NA THA
SNYAD KYI SGO NAS RGYU DANG 'BRAS BU'I DNGOS PO LA SOGS PAS DNGOS
PO RNAMS NGO BO NYID DANG BCAS

PA NYID DU KHYAB MOD KYI, 'ON KYANG DE LAS DE DAG DON DAM PA PA'I
NGO BO NYID DU NI MI 'GRUB STE, KHYAB PAR BYED PA YOD PA LAS
KHYAB PAR BYA BA NGES PAR RAB TU GRUB PA NI MA YIN NO, ,'ON KYANG
DNGOS PO DAG LA DNGOS PO'I NGO BO NYID LA YANG DAG PAR KHYAB PAR
BYED PA RGYU DANG 'BRAS BU'I

DNGOS PO LA SOGS PA 'DI LOG NA SGYU MA LA SOGS PA BZHIN DU DE DAG
GI DNGOS PO'I NGO BO NYID YANG DAG PAR KUN BRTAGS PA LDOG PAR
'GYUR BA NYID DO, ,DE BAS NA 'GAL BA LA SOGS PA RNAM PAR GZHAG PA
'DI THAMS CAD DE KHO NA NYID LA 'JUG PAR NUS PA'I PHYIR MKHAS PA
RNAMS

KYIS DE KHO NA NYID BSTAN PA'I PHYIR DANG, MU STEGS CAN GYIS KUN
BRTAGS PA'I TSAD MA LA SOGS PA DE KHO NA NYID KYI RJES SU MI
MTHUN PA NYID DU BRJOD PA'I PHYIR DE SPANGS NAS YANG DAG PA'I
TSAD MA'I MTSAN NYID KYI BSTAN BCOS MDZAD DO, ,'DI LTAR MU STEGS
CAN KHA CIG NI RIL GYIS

BDAG LA SOGS PA'I DNGOS PO DE KHO NA NYID BRDZUN PA BSGRUB PAR
'DOD CING THAMS CAD MKHYEN PA NYID DANG, 'DOD CHAGS DANG BRAL BA
NYID DANG, LAS DANG 'BRAS BUR 'BREL BA LA SOGS PA KUN RDZOB PA
RNAM PAR GZHAG PA SEL BAR 'DOD PAS TSAD MA'I MTSAN NYID PHYIN CI
LOG KHO NA BYED DE,

@179A *, ,DE'I PHYIR MKHAS PA RNAMS KYIS DE BKAG NAS GANG ZAG
DANG CHOS LA BDAG MED PA'I DE KHO NA NYID LA 'JUG PA DANG MTHUN
PA, LAS DANG 'BRAS BUR 'BREL PA LA SOGS PA KUN RDZOB PA RNAM PAR
GZHAG PA GNAS PA'I RGYU MNGON SUM LA SOGS PA'I TSAD MA'I MTSAN
NYID

YONGS SU DAG PA NYID MDZAD DO, ,DE YANG BCOM LDAN 'DAS KYIS YONGS
SU GNANG BA KHO NA YIN PAS DE'I PHYIR KHO BO CAG TSAD MA'I MTSAN
NYID RNAM PAR DAG CING DON DAM PA'I RJES SU MTHUN PA KHAS LEN PA
NYID DO, ,DE'I PHYIR 'GAL BA LA SOGS PA'I THA SNYAD KHAS BLANGS
PA TZAM

GYI SGO NAS DNGOS PO'I NGO BO KHAS BLANGS PAR THAL BAR 'GYUR BA
GANG YIN PA DE NI MA NGES PA KHO NA YIN TE, DE KHAS BLANGS SU ZIN
KYANG DNGOS PO'I NGO BO YANG DAG PA MA GRUB PA'I PHYIR RO, ,'DIS
NI GAL TE RJES SU DPAG PA'I 'BREL PA RAB TU GRUB PAR BYA BA'I
PHYIR MNGON SUM TSAD MAR KHAS

LEN NA NI DE'I TSE DNGOS POR GRUB PA NYID DE, 'DI LTAR MNGON SUM
GYI TSAD MA'I MTSAN NYID NI RTOG PA DANG BRAL ZHING MA NOR BA
ZHES BYA BA YIN NO, ,MA NOR BA'I SHES PAS GTAN LA PHAB PA'I DNGOS
PO'I NGO BO NYID DAG KYANG JI LTAR RJES SU DPAG PAS BSAL BAR BYA
NUS, DE SEL NA NI MNGON

SUM LA GNOD PA BYAS PAR 'GYUR RO, ,DE LA GNOD NA NI RJES SU DPAG
PA YANG LEGS PAR MI GNAS PAR 'GYUR RO, ,RJES SU DPAG PAS MNGON
SUM DE NYID LAS 'BREL PA THOB NAS YANG DE NYID LA GNOD PA BYED DO
ZHES BYA BA 'DI LAS RIGS PA GZHAN CI ZHIG YOD PAR 'GYUR, 'ON TE

MNGON SUM DU GRUB PA'I DON LA RJES SU DPAG PAS GNOD PAR MI BYED
NA NI DE'I TSE THOB PAR BYA BA THOB PA NYID KYI PHYIR DNGOS POR
SMRA BA RNAMS LEGS PAR GNAS PA KHO NA YIN NO ZHES SMRAS PA GANG
YIN PA DE YANG BSAL BA YIN TE, 'DI LTAR MNGON SUM NI SLOB DPON
RNAMS KYIS RNAM PA GNYIS

SU RNAM PAR PHYE STE, RNAL 'BYOR PA RNAMS KYI DANG PHAL PA DAG
GI'O, ,DE LA PHAL PA DAG GI MNGON SUM GANG YIN PA DE NI DON DAM
PA PA'I DBANG DU BYAS NAS MA NOR BA ZHES MI BYA'O, ,DE LTAR MA
YIN NA THAMS CAD RNAL 'BYOR PA KHO NAR 'GYUR GYI TSU ROL MTHONG
BA NI MA YIN NO, ,RNAL

@179B 'BYOR PA'I MNGON SUM LAS PHAL BA'I MNGON SUM BYE BRAG YOD
PAR YANG MI 'GYUR BAS THA SNYAD KYI SGO NAS RMI LAM LA SOGS PA
BZHIN DU JI LTAR GRAGS PA'I DON LA MI SLU BA TZAM LAS DE MA
'KHRUL PA ZHES BYA BAR ZAD DO, ,NYAN THOS LA SOGS PA'I RNAL 'BYOR
PA'I MNGON SUM GANG YIN

PA DE NI GANG ZAG LA BDAG MED PA TZAM MNGON SUM DU BYED PAR ZHUGS
PA'I PHYIR DE LA MI SLU BA NYID KYIS MNGON SUM GYI TSAD MA YIN
GYI, RNAM PA THAMS CAD KYI DE KHO NA NYID SPYOD YUL GYI PHYIR NI
MA YIN NO, ,BCOM LDAN 'DAS RNAMS KHO NA'I MNGON SUM GANG YIN PA
DE NI RNAM PA THAMS

CAD KYI DE KHO NA NYID SPYOD YUL YIN PA'I PHYIR DNGOS SU DE MI
SLU BA KHO NA YIN PAS RNAM PA THAMS CAD KYI DE KHO NA NYID KYI
DBANG DU BYAS TE MA NOR BA YIN TE, DE NYID RNAM PA THAMS CAD KYI
DE KHO NA NYID LA MI SLU BAS DNGOS SU MA NOR BA YIN TE, DES NA
SANGS RGYAS BCOM LDAN 'DAS RNAMS KYIS CHOS THAMS

CAD MTSAN NYID MED PAR RAB TU MKHYEN TO, ,RNAM PA THAMS CAD
MKHYEN PA'I YE SHES DE DNGOS PO NYID DU THAL BA YANG MA YIN TE,
DE YANG CHOS THAMS CAD KYI NANG DU 'DUS PA'I PHYIR DE DAG GIS
MTSAN NYID MED PA NYID DU MNGON PAR RDZOGS PAR SANGS RGYAS PA'I
PHYIR TE, 'PHAGS PA

SHES RAB KYI PHA ROL TU PHYIN PA LAS JI SKAD DU MNGON SUM GYI
MTSAN NYID NI RNAM PA THAMS CAD MKHYEN PA'I YE SHES YIN TE, DE
YANG DE BZHIN GSHEGS PA RNAMS KYIS MTSAN NYID MED PA ZHES BYA BAR
MNGON PAR RDZOGS PAR SANGS RGYAS SO ZHES GSUNGS PA LTA BU'O, ,DE
LA MNGON SUM

GYI SPYOD YUL GYI DON THA SNYAD PA RMI LAM LA SOGS PA BZHIN DU
BRDZUN PAR SNANG BA LA YANG BYIS PA RNAMS KYIS DNGOS SU DON DAM
PA PA'I NGO BO LA SOGS PAR SGRO BTAGS PA GANG YIN PA DE LA RJES
SU DPAG PAS GNOD PAR BYED KYI, MTHONG BA LA SOGS PA'I DON THA
SNYAD LA YANG GNOD PAR BYED PA NI

MA YIN NO, ,DE'I PHYIR GANG LA MA 'KHRUL PA DE NI MNGON SUM YIN
PAS, DE LA RJES SU DPAG PAS GNOD PA MED DO, ,BDEN PA'I NGO BO LA
SOGS PAR SGRO BTAGS PA GANG LA GNOD PA DE NI DE LA MA 'KHRUL PA
MA YIN PAS MNGON SUM LA SKUR BA 'DEBS PAR THAL BA MA YIN NO,
,RJES SU

@180A *, ,DPAG PAS TSU ROL MTHONG BA'I MNGON SUM LAS 'BREL PA
THOB KYANG DON DAM PA PA'I NGO BO NYID DU THOB PA NI MA YIN NO,
,'ON KYANG KUN RDZOB PA KHO NAR YIN TE, PHA ROL MA YIN PA MTHONG
BA RNAMS KYIS DNGOS PO'I NGO BO NYID YANG DAG PA PA MNGON SUM DU
SO SOR

MI MYONG BA'I PHYIR RO, ,DES NA DNGOS PO RNAMS KYI NGO BO NYID
KUN RDZOB PA LA YANG GNOD PA NI MI BYED KYI, 'ON KYANG DE LA BDEN
PA'I RNAM PA NYID DU SGRO BTAGS PA SEL BA'I PHYIR RAB TU SGRUB
PAR BYED PA KHO NA YIN NO, ,DE'I PHYIR DNGOS POR SMRA BA DON MED
PA LA DON DU GYUR PAR MNGON PA'I NGA

RGYAL CAN RNAMS JI LTAR LEGS PAR GNAS PA ZHES BYA BAR 'GYUR, RNAM
PA GCIG TU NA GAL TE RJES SU DPAG PAS THA SNYAD KYI SGO NAS MNGON
SUM KHO NA LAS 'BREL PA THOB NAS GNAS THOB PA DANG SHING GNYIS
DRUD PA LAS ME BYUNG BA BZHIN DU MNGON SUM DE NYID LA YANG DAG
PAR GNOD PA BYED PAR

GYUR NA GNOD PA BYED DU ZAD DE, KHO BO CAG LA NI DE TZAM GYIS
CUNG ZAD KYANG MI 'DOD PAR BSGRUB PA MED DO, ,'DI LTAR 'GRO BA'I
CHOS THAMS CAD JI LTA BA BZHIN RAB TU RNAM PAR 'BYED PA'I SHES
RAB KYI ME'I BUD SHING NYID DU GYUR LA, DE BRDZUN PA'I BUD SHING
'DI THAMS CAD BSREGS TE, RNAM

PAR 'BYED PA'I ME RAB TU ZHI BAS MYA NGAN LAS 'DAS PA'I MCHOG
RTOG PA NYE BAR ZHI BA'I MTSAN NYID RTOGS PAR 'GYUR BA NI 'DOD PA
KHO NA STE, DE SKAD DU, 'GRO BA'I CHOS KUN RNAM SHES KYI, ,ME YI
BUD SHING YIN PAR 'DOD, ,DE DAG JI BZHIN RNAM 'BYED PA'I, ,ME YIS
BSREGS NAS NYER

ZHIR 'GYUR, ,ZHES BSHAD PA LTA BU'O, ,DE'I PHYIR DE KHO NA NYID
KYI YE SHES SKYES NA RJES SU DPAG PA'I MTSAN NYID KYI RNAM PAR
RTOG PA LDOG PAR GYUR CING RTEN MED MOD KYI, 'ON KYANG MI 'DOD
PAR 'GYUR BA NI MA YIN NO, ,DE NYID KYI PHYIR BCOM LDAN 'DAS KYIS
'PHAGS PA DKON MCHOG

BRTZEGS PA LAS, YANG DAG SAR SO SOR RTOG PA RNAM PAR RTOG PA DANG
BCAS PA NYID YIN YANG 'BRAS BU RNAM PAR MI RTOG PA'I YE SHES SKYE
BA'I PHYIR 'BRAS BU CHE BA NYID DU SHING GNYIS DRUD PA LAS BYUNG
BA'I ME'I DPES RAB TU STON PAR MDZAD DO, ,GZHAN YANG GANG 'DI
SKAD DU GAL TE

@180B CHOS THAMS CAD NGO BO NYID MED PA GRUB PAR BYA BA'I PHYIR
GTAN TSIGS YOD PA'I CHOS SHIG STON NA NI DE'I TSE DE LAS BZLOG PA
SGRUB PA'I PHYIR GTAN TSIGS 'GAL BA YIN NO, ,'ON TE MED PA'I CHOS
SHIG YIN NA NI DE'I TSE MED PA DANG DNGOS PO MED PAR PHAN TSUN
'BREL PA MED PA'I PHYIR JI LTAR NA SGRUB

PA NYID YIN, 'ON TE GNYI GA'I CHOS SHIG YIN NA NI DE YANG MA NGES
PA YIN PA'I PHYIR, GTAN TSIGS MA YIN PA KHO NA'O ZHES BRGAL BA
GANG YIN PA DE YANG 'BREL PA MED PA KHO NA STE, 'DI LTAR 'DI NI
RIGS PA SHES PA RNAMS KYIS YOD PA DANG, MED PA DANG, GNYI GA'I
CHOS RNAMS

DON DAM PAR YOD PA BSGRUB PA LA GTAN TSIGS NYID DU MI SRID DO
ZHES BRJOD PA YIN GYI, SPYI'I CHOS NGO BO NYID MED PA LA SOGS
PA'I MTSAN NYID SGRUB PA LA NI MA YIN NO, ,DE LTA NA NI GZHAN
GYIS KUN BRTAGS PA DBANG PHYUG LA SOGS PA'I NGO BO MED PAR SGRUB
PA LA YANG KLAN KA 'DI THAMS

CAD CI STE 'BYUNG BAR MI 'GYUR, DE LA JI LTAR DBANG PHYUG LA SOGS
PA LA DNGOS PO LA KHYAB PAR BYED PA'I CHOS NUS PA LA SOGS PA BKAG
PAS DNGOS PO'I DE KHO NA NYID DU SGRO BTAGS PA 'GOG PAR BYED PA
LA YANG MED PA'I CHOS 'BREL BA MED PA MA YIN PA DE BZHIN DU KHO
BO CAG RGYU DANG

'BRAS BU'I DNGOS PO LA SOGS PA KHYAB PAR BYED PA BKAG PAS DNGOS
PO'I CHOS YANG DAG PAR SGRO BTAGS PA DGAG PA SGRUB PAR BYED PA LA
YANG BSGRUB PAR BYA BA DANG, SGRUB PA DAG CI'I PHYIR 'BREL PA
MED, DE LTA MA YIN NA GTZO BO LA SOGS PA GANG YANG DGAG PAR BYA
BAR MI

'GYUR TE, 'DI LTAR RE ZHIG DNGOS PO'I NGO BO NYID YOD PA LA NI
DER BYA BAR MI NUS PA KHO NA'O, ,MED PA LA YANG GAL TE 'BREL BA
MED PA'I PHYIR 'DI MI NUS NA 'DI GANG LA NUS PAR 'GYUR, DNGOS PO
MED PA ZHES BYA BA GANG YANG DAG PA PA'I 'BREL PAR 'GYUR BA NI
'GA' YANG MED DE,

KHYAB PAR BYED PA BKAG PAS KHYAB PAR BYA BA LDOG PA TZAM STON PAR
BYED PA 'BA' ZHIG TU ZAD DO, ,JI LTAR DNGOS PO YOD PA LA YANG
CHOS DANG, CHOS CAN GYI DNGOS PO 'DI THAMS CAD KUN BRTAGS PA KHO
NAR RNAM PAR 'JOG PA DE BZHIN DU DNGOS PO MED PA LA YANG CI STE
RNAM PAR MI GZHAG,

@181A *, ,GZHAN YANG GANG DAG LA NAM YANG DNGOS PO'I RANG GI NGO
BO'I MTSAN NYID KYI DNGOS PO'I BDAG NYID DON DAM PA PA 'GA' YANG
RAB TU MA GRUB LA, DE MA GRUB NA NI DE BZHIN DU GYUR PA'I DNGOS
PO'I MTSAN NYID YIN PA'I PHYIR DNGOS PO MED PA YANG MA GRUB PA
KHO NA YIN

TE; DE'I PHYIR DE DAG LA YANG DAG PAR NA CHOS YOD PA DANG MED PA
DANG GNYI GA'I MTSAN NYID KYI GTAN TSIGS 'GA' YANG GANG DU YANG
MI SRID PA'I PHYIR JI LTAR DE DAG LA DES BRGAL ZHING BRTAG PA'I
RIGS TE, DNGOS PO THAMS CAD NI SGYU MA LA SOGS PA LTA BUR YOD PA
DANG MED PA

DANG GNYI GA'I NGO BO NYID LAS YANG DAG PAR 'DAS PA YIN NO, ,DE'I
PHYIR DE DAG NI YOD PA DANG DGAG PA SGRUB PA'I PHYIR GTAN TSIGS
RANG DANG MTHUN PA'I PHYIR JI LTAR GRAGS PA RGOL BA DANG PHYIR
RGOL BA DAG LA YANG DAG PAR GRUB PA DE MED NA MI 'BYUNG BA KHO NA
SMOS PAR BYED PA YIN NO, ,

DE LTA BAS NA 'DI LA CHOS DANG, CHOS CAN DANG 'GAL BA DANG, KHYAB
PAR BYA BA DANG, KHYAB PAR BYED PA DANG, RANG BZHIN DANG 'BRAS BU
LA SOGS PA JI LTAR SNANG BA BZHIN RNAM PAR GZHAG PA THAMS CAD MI
'GAL BA NYID DO, ,DE'I PHYIR MKHAS PA RNAMS KYIS LTA BA 'DI LA
KHA CIG CHOS DANG

CHOS CAN 'GAL BA LA SOGS PAS PHYIR RGOL BAR BYED PA GANG YIN PA
DE THAMS CAD NI DE DAG GI THA SNYAD DANG, DON DAM PA'I TSUL MA
RIG PA'I PHYIR BRDZI BAR MI 'GYUR RO ZHES BYA BAR GZUNG BAR
BYA'O, ,GANG YANG DE NI TSIG TZAM GYIS 'GRUB PAR YANG MI 'GYUR TE
ZHES BYA BA LA SOGS PA

SMRAS PA DE YANG KHAS MI LEN PA'I PHYIR SUN 'BYIN PA MA YIN PA
NYID DE, KHO BO CAG KYANG TSIG TZAM GYIS CHOS THAMS CAD NGO BO
NYID MED PAR SGRUB PA YANG MA YIN LA, THAL BAR SGRUB PA TZAM GYIS
KYANG MA YIN NO, ,'O NA CI ZHE NA, YANG DAG PA'I TSAD MA NYID
KYIS SGRUB BO, ,'DI LTAR

DNGOS PO RNAMS LA DON DAM PA'I NGO BO NYID GCIG YOD PAR GYUR NA
RNAM PA GNYIS KHO NAR 'GYUR TE, THAMS CAD RGYU DANG RKYEN LA RAG
LAS TE, SKYE BA'I PHYIR MI RTAG PA'I NGO BO NYID YIN TE, DPER NA
MDO SDE PA DANG, RNAL 'BYOR SPYOD PA PA RNAMS 'DOD PA LTA BU ZHIG
GAM, RANG BZHIN GYIS

@181B YANG DAG PAR GRUB PA'I BDAG NYID KYI PHYIR BRTEN PA'I
KHONGS SU GTOGS PA ZHIG YIN TE, DPER NA MU STEGS CAN LA SOGS PA
DAG GIS BDAG LA SOGS PA KUN BRTAGS PA LTA BU ZHIG YIN GRANG, RTAG
PA DANG MI RTAG PA DAG NI PHAN TSUN SPANGS TE GNAS PA'I MTSAN
NYID YIN PA'I PHYIR

PHUNG PO GSUM PA NI MED DO, ,NGO BO NYID 'DIR RNAM PA GNYI GA
YANG DON DAM PA PAR MI RUNG STE, DE SGRUB PAR BYED PA'I TSAD MA
MED PA'I PHYIR DANG, GNOD PAR BYED PA YANG SRID PA'I PHYIR RO,
,'DI LTAR MNGON SUM MAM, RJES SU DPAG PA ZHIG SGRUB PAR BYED PA'I
TSAD MA YIN PAR 'GYUR

GRANG NA, DE LA DNGOS PO'I NGO BO NYID DANG PO NI GNYI GAS KYANG
YANG DAG PAR 'GRUB PA MED DO, ,'DI LTAR RGYU DANG 'BRAS BU'I
DNGOS PO GRUB NA, DE 'GRUB PAR 'GYUR BA ZHIG NA, RGYU DANG 'BRAS
BU'I DNGOS PO DE YANG RE ZHIG MNGON SUM GYI SGO NAS NI DON DAM
PAR MI 'GRUB PO, ,DE NI DBANG

PO LAS BYUNG BA'I MNGON SUM MAM, RANG RIG PA'I MNGON SUM GYIS
'GRUB GRANG TSU ROL MTHONG BA RNAMS RNAL 'BYOR PA'I MNGON SUM
GYIS THA SNYAD MI 'DOGS PA'I PHYIR DANG, YID KYI MNGON SUM GANG
LA YANG MA GRAGS PA'I PHYIR DE DAG GIS NI DE 'GRUB PAR NI MI BSAM
MO, ,

DE LA RE ZHIG DBANG PO'I MNGON SUM GYIS NI DE MI 'GRUB STE, DE
DON GZHAN YUL NYID DU NYE BAR BRJOD PA'I PHYIR LA, DON GZHAN RGYU
DANG 'BRAS BUR GYUR PA YANG DON DAM PAR SHES PAS 'DZIN PAR MI
RUNG BA'I PHYIR RO, ,'DI GANG GIS NA RNAM PAR SHES PAS RANG GI
NGO BO BZHIN DU

GZHAN YANG SHES PAR 'GYUR BA GZHAN GYIS NGO BO NI GZHAN MA YIN
LA, GZHAN DANG GZHAN MA YIN PA DAG NI PHAN TSUN 'GAL BA'I PHYIR
RO, ,DE'I RNAM PAR SKYES PA TZAM GYIS RNAM PAR SHES PAS GZHAN RIG
GO ZHES BYA BAR YANG RIGS PA MA YIN TE, HA CANG THAL BAR 'GYUR
BA'I

PHYIR RO; ,DE LTA NA NI BUM PA LA SOGS PA GANG CUNG ZAD RNAM PA
GZHAN GYI RJES SU BYED PA 'BYUNG BA DE THAMS CAD KYANG PHAN TSUN
DU NGO BO NYID 'DZIN PAR 'GYUR RO, ,DE'I RNAM PA CAN GANG YIN PA
NI SHES PA'I NGO BO YIN NO ZHES KHYAD PAR BRJOD KYANG RNAM PAR
SHES PA LA NI GANG GIS NA 'DRA BA

@182A *, ,CAN GYI RNAM PAR SHES PA KHO NAS GZHAN RIG PAR 'GYUR
GYI, BUM PA LA SOGS PAS NI MA YIN NO ZHES RNAM PAR DBYE BAR 'GYUR
BA'I KHYAD PAR NI 'GA' YANG MI 'GYUR TE, 'DI LTAR DE DAG SHES
PA'I NGO BO NYID YIN YANG RANG GI NGO BOR GNAS PA'I PHYIR GZHAN

LA CUNG ZAD KYANG MI BYED PAR 'DRA BA'I PHYIR RO, ,KHYAD PAR MED
NA DON BYED PA DON DU GNYER BA RNAMS KYIS DNGOS PO RNAMS RANG
DGA'I RJES SU BYED PA'I KHYAD PAR TZAM GYIS RNAM PAR SBYAR KYANG
SO SOR NGES PA'I DON BYED PA'I RANG BZHIN RNAMS NI GANG DU YANG
THAMS CAD SGRUB PAR MI NUS TE, HA

CANG THAL BAR 'GYUR BA'I PHYIR RO, ,ZLOS GAR MKHAN DANG, ZLA BA
DANG, GYAD LA LTA BA LTA BU MANG PO RNAMS GCIG LA LTA BA DE'I
RNAM PAR SHES PA DAG LA YANG PHAN TSUN 'DRA BA SRID PA'I PHYIR
DANG, SHES PA'I NGO BO NYID DU MTSUNGS PA'I PHYIR DE DAG KYANG
PHAN TSUN MNGON SUM NYID DU THAL BAR

'GYUR RO, ,DE LAS BYUNG BA YIN NA ZHES KHYAD PAR GZHAN BRJOD
KYANG DON GZHAN MNGON SUM NYID DU GTAD PAR YANG NUS PA MA YIN TE,
KHYAD PAR 'DOD PA TZAM GYIS NYE BAR BRTAGS PA YIN PAS KHYAD PAR
RAB TU MA GRUB PA'I PHYIR RO, ,GZHAN YANG GZHAN DU GYUR PA MNGON
SUM

NYID DU GRUB NA NI SHES PA'I KHYAD PAR DE DANG 'DRA BA DANG, DE
LAS BYUNG BA'I MTSAN NYID 'GRUB PAR 'GYUR BA ZHIG NA, GANG GI TSE
SHES PAS GZHAN JI LTAR 'DZIN ZHES RNAM PAR SPYOD PA BYED PA NA
DON GZHAN MNGON SUM NYID DU MA GRUB PA KHO NA YIN NA DE'I TSE JI
LTAR NA MA GRUB PA'I NGO BO'I KHYAD PAR

GYIS GRUB PA'I LAM GYI KHYAD PAR DAG SGRUB PAR 'GYUR TE ZHES
BSHAD PA LTA BU'O, ,RNAM PAR SHES PA'I SKAD CIG MTSUNGS PA DE MA
THAG PA'I RKYEN DON MTHUN PA'I STOBS LAS BYUNG BA LAS SKYE BA
PHYI MA PHYI MA RNAMS KYANG SHES PA'I SKAD CIG SNGA MA SNGA MA LA
LTOS NAS DE LAS BYUNG BA DANG 'DRA BAR SRID

PA'I PHYIR SNGA MA RNAMS SHES PA PHYI MA'I GZUNG BA NYID DU THAL
BA BZLOG DKA' BA NYID DO, ,GZHAN YANG RE ZHIG GANG DAG PHYI ROL
GYI DON YAN LAG CAN LA SOGS PA'I DNGOS PO MNGON SUM DU 'DOD PA DE
DAG GI LTA BA LA YANG DE JI LTAR RANG GI GRUB PA'I MTHA' LAS NYE
BAR BRTAGS PA DE BZHIN DU MNGON

@182B SUM DU SNANG BA MYONG BA MED DE, ,NAM YANG YAN LAG CAN DU
RTOGS PA DE'I RNAM PA CAN GYI SHES PA MNGON SUM DU MYONG BA NI
MED KYI, RTAG TU LAG PA LA SOGS PA'I YAN LAG GI TSOGS DU MA'I
RNAM PA CAN GYI SHES PA SO SOR MYONG BA'I PHYIR RO, ,SNGON PO LA
SOGS PA'I YON TAN LA SOGS PA

YAN LAG CAN LA YOD PA'I RNAM PA CAN GYI SHES PA NYAMS SU MYONG BA
YANG MED DE, RTEN MNGON SUM NYID MA YIN NA DE LA YOD PA'I YON TAN
LA SOGS PA 'BA' ZHIG MI 'DZIN PA'I PHYIR RO, ,'CHI LTAS DANG, MIG
SNGON DANG, MIG SER DANG, RAB RIB LA SOGS PAS MIG NYAMS PA RNAMS

DANG, YUL RING BA DANG NYE BA LA SOGS PA NA GNAS PA RNAMS DNGOS
PO GCIG LA YANG RNAM PA PHAN TSUN MI MTHUN PA DU MA CAN GYI RNAM
PAR SHES PA SKYE BA'I PHYIR SEMS DAG LA PHYI ROL GYI YAN LAG CAN
LA SOGS PAR GTOGS PA'I 'DRA BA YOD PA YANG MA YIN TE, DE THA DAD
PAR THAL BAR 'GYUR

BA'I PHYIR DE SNYED KYI 'DI'I NGO BO NYID DAM, YON TAN LA SOGS PA
SKYES PA NI MED DO, ,YON TAN LA SOGS PA'I CHOS 'GAL BA DANG LDAN
PA YANG GCIG PA NYID YIN NA NI SNA TSOGS KYANG GCIG PA NYID DU
THAL LA, GAGS BYED PA MED PA'I PHYIR YON TAN LA SOGS PA'I CHOS
MTHA' DAG KYANG

THAMS CAD KYI MNGON SUM NYID DU THAL BA YIN NO, ,RMI LAM LA SOGS
PA DAG NA SNGON PO LA SOGS PA'I YON TAN DANG LDAN PA'I DON GZHAN
DE LTA BU MED KYANG SNGON PO LA SOGS PAR SNANG BA'I SHES PA DE
LTA BU SO SOR MYONG BAS 'KHRUL PA NYID KYI PHYIR YANG RNAM PA'I
DBANG GIS DON GZHAN 'DZIN PAR RNAM

PAR GZHAG PAR RIGS PA MA YIN NO, ,GANG DAG SNGON PO LA SOGS PA'I
DON RDUL PHRA RAB BSAGS PA'I BDAG NYID MNGON SUM DU SMRA BA DE LA
YANG NYES PA MTSUNGS PA NYID DE, DNGOS PO PHRA MO YAN LAG MED PA
RNAM PA DU MA CAN GYI SHES PA SO SOR MI MYONG BA'I PHYIR DANG,
TSOGS PA GCIG PA RNAMS

YUL NYID DU KHAS LEN PA'I PHYIR DANG, RTAG TU RMI LAM LA SOGS PA
BZHIN DU RAGS PAR SNANG BA'I SHES PA SO SOR MYONG BA'I PHYIR
DANG, 'DUS PA CAN DAG LAS 'DUS PA DON GZHAN MA YIN PA'I PHYIR
DANG, 'DUS PA RNAM PAR RTOG PAS NYE BAR BRTAGS PA YANG DNGOS PO
MED PA'I PHYIR RO, ,

@183A *, ,RAGS PAR 'KHRUL PA DNGOS PO DU MA 'DAB CHAGS SU GNAS PA
'DZIN PAS NYE BAR BSKYED PA NYID YIN NA NI DE'I TSE SHES PA YANG
'KHRUL PA'I PHYIR TSAD MA MA YIN PAR THAL TE, 'DI LTAR GAL TE
RAGS PAR 'KHRUL PA 'DI YID KHO NAS KUN BRTAGS PA ZHIG YIN NA NI
DE'I

TSE 'DI GSAL BAR MI SNANG BA NYID DU THAL BAR 'GYUR TE, RNAM PAR
RTOG PA'I YUL NI DUS THAMS CAD DU MI GSAL BA NYID KYI PHYIR RO,
,'ON TE DBANG PO'I SHES PA'I KHONGS SU GTOGS PA ZHIG YIN NA NI
DE'I TSE RDUL PHRA RAB RNAMS RTAG TU MI 'DZIN PA KHO NAR THAL BA
YIN TE, DUS THAMS

CAD DU DE'I RNAM PA CAN GYI RNAM PAR SHES PA MI SKYE BA NYID KYI
PHYIR RO, ,RAGS PAR 'KHRUL PA DE 'DZIN PA SNGON DU 'GRO BA NYID
DU YANG 'GRUB PAR MI 'GYUR TE, DANG PO KHO NAR RAGS PAR 'KHRUL PA
SKYE BAR KHAS LEN PA'I PHYIR RO, ,TSAD MA GZHAN GYI SGO NAS RDUL
PHRA RAB DAG GRUB NA RAGS PAR

'KHRUL PA DE 'DZIN PAS BYAS PA NYID DU 'GRUB PAR 'GYUR BA ZHIG
NA, DE MA GRUB NA RAGS PAR 'KHRUL PA 'DI DE 'DZIN PAR BYAS SO
ZHES BYA BAR LTA GA LA 'GYUR, RMI LAM LA SOGS PA NA RDUL PHRA RAB
'DZIN PA MED KYANG RAGS PAR 'KHRUL PA MTHONG BA'I PHYIR 'DI DE
'DZIN PA SNGON DU 'GRO BA

NYID DU RIGS PA MA YIN NO, ,MYA NGAM DAG NA DNGOS PO CHUNG NGU
YANG THAG RING PO NAS CHEN PO NYID DANG LDAN PAR SNANG BA DANG,
THAG RING BA DANG NYE BA'I BYE BRAG GIS GSAL BA DANG MI GSAL BAR
SNANG BA'I BYE BRAG TU YANG MI 'GYUR TE, DNGOS PO DE GCIG PA NYID
KYIS RNAM PA DE LTA BU MI SRID PA'I

PHYIR RO, ,GZHAN YANG GAL TE RNAM PA RNAMS YANG DAG PA NYID DU
'DOD NA DE'I TSE RI MO BRKYANG BA LA SOGS PA DAG LA SHES PA'I
RNAM PA SNA TSOGS YIN PA'I PHYIR RNAM PA BZHIN DU THA DAD PAR
THAL BAR 'GYUR RO, ,GANG GIS NA RNAM PA SNA TSOGS NYID GZHUNG
GZUGS PA'I PHYIR SHES PA DU MA SKYE

BAR RTOGS PA LEGS PAR 'GYUR BA RNAM PAR SHES PA YUL LA BKRAM PA
LTA BUR 'DUG PAR YONGS SU 'DZIN PAR SKYE BA YANG MED DE, LUS CAN
MA YIN PA LA YUL NA GNAS PA MI SRID PA'I PHYIR DANG, YUL NA MI
GNAS PA RNAMS KYANG BYANG DANG, SHAR LA SOGS PA'I PHYOGS KYI BYE
BRAG TU

@183B SKYE BAR MI RUNG BA'I PHYIR RO, ,DE LTAR MI SKYE NA YANG
YUL LA BKRAM PA LTA BUR SNANG BA MI SRID PA'I PHYIR RO, ,SHES PA
GCIG DANG NGO BO THA DAD PA MA YIN PA'I PHYIR SHES PA'I NGO BO
BZHIN DU RNAM PA RNAMS NGO BO NYID GCIG PAR THAL BA YANG YIN NO,
,THA DAD PA YIN NA NI DE DAG KYANG DON BZHIN DU

SHES PAS 'DZIN PAR MI 'THAD DE, DON GZHAN YIN PA'I PHYIR RO, ,DE
'DZIN PAR BYA BA'I PHYIR RNAM PA GZHAN DANG GZHAN DU RTOG NA YANG
RNAM PA RNAMS THUG PA MED PAR 'GYUR RO, ,RNAM PA GZHAN DANG GZHAN
MYONG BA YANG NAM YANG MED DO, ,'ON TE DE DAG BRDZUN PA'I PHYIR
DE NYID RANG GZHAN

NYID DU BSAM PAR RIGS PA MA YIN NO SNYAM DU SEMS NA, 'O NA DE'I
TSE DE'I DBANG GIS DON GZHAN RNAM PAR GZHAG PAR RIGS PA MA YIN
TE, DE DAG YANG DAG PA MA YIN PA'I PHYIR RO, ,GZUNG BA'I RNAM PA
YANG BRTAGS PA KHO NAR 'GYUR RO, ,GZHAN YANG GAL TE SHES PA'I
'DRA BA BDAG

NYID THAMS CAD KYI YIN NA NI DE'I TSE DON BZHIN DU SHES PA YANG
BLUN PO'I NGO BO NYID DU 'GYUR RO, ,RNAL 'BYOR PA GZHAN GYI SEMS
SHES PA RNAMS KYANG 'DOD CHAGS DANG BCAS PA LA SOGS PA NYID DU
THAL BAR 'GYUR TE, GZHAN GYI SEMS 'DOD CHAGS DANG BCAS PA NYID LA
SOGS PA 'DZIN PA'I

PHYIR RO; ,PHYOGS GCIG GIS 'DRA BA YANG MA YIN TE, GCIG LA CHA
SHAS DANG BCAS PA NYID DU THAL BAR 'GYUR BA'I PHYIR RO, ,LDOG
PA'I THA DAD PAR NYE BAR BRTAGS PAS BYAS PA'I PHYOGS GCIG PA NYID
YIN NA NI THAMS CAD LA DNGOS PO LA SOGS PA'I 'DRA BA SRID PA'I
PHYIR THAMS CAD KYANG THAMS CAD

RIG PAR BYED PAR 'GYUR LA 'DRA BA YANG BRTAGS PAR 'GYUR GYI DON
DAM PA PA NI MA YIN NO, ,DE'I PHYIR 'DRA BA'I SGO NAS SHES PA NGO
BO GZHAN 'DZIN PAR RIGS PA PA MA YIN TE DE MI SRID PA'I PHYIR RO,
,'DRA BA YOD DU ZIN KYANG 'ON KYANG DON GZHAN MNGON SUM NYID DU
NI RIGS PA MA YIN TE, YUL NI RGYU YIN PA

NYID KYIS SHES PA NYAMS SU MYONG BA'I PHYIR DUS DE'I TSE NA MI
NYE BA'I PHYIR RO, ,NYE BA YIN NA YANG DE MI 'DZIN PA NYID DE,
SHES PA BDAG NYID LA YOD PA'I 'DRA BA KHO NA MYONG BA'I PHYIR
DANG, GNYIS PA DON LA YOD PA'I RNAM PA MI SNANG BA'I PHYIR RO,
,SNANG NA YANG DE LA YANG BRGAL ZHING BRTAGS PA MTSUNGS

@184A *, ,PA'I PHYIR RO, ,GAL TE DE'I RNAM PA CAN GYI SHES PA
NYAMS SU MYONG BA GANG YIN PA 'DI NYID 'DI 'DZIN PA YIN NO SNYAM
DU SEMS NA BRTAGS PA'I SGO NAS YIN DU ZAD DE, 'DI TZAM GYIS DNGOS
PO DE LTA BU'I NGO BOR 'GYUR BA NI MED DE, HA CANG THAL BAR 'GYUR
BA'I PHYIR RO, ,BRAM

ZE'I KHYE'U LA ME ZHES NYE BAR BRTAGS KYANG SREG PA DANG 'TSED PA
LA SOGS PA LA RNAM PAR SBYOR BA NI MED DO, ,RNAM PA'I DBANG GIS
DON GZHAN RNAM PAR 'JOG NA YANG DE RJES SU DPAG PA KHO NAR 'GYUR
GYI, MNGON SUM GYIS NI MA YIN NO, ,GANG GIS NA DE RTOGS PAR 'GYUR
BA DON GZHAN NYE BAS RNAM PA

LA KHYAB PA YANG MA YIN TE, RMI LAM LA SOGS PA DAG NA DON GZHAN
MED KYANG RNAM PA DE LTA BU SRID PA'I PHYIR RO, ,DON GZHAN NI
SHIN TU LKOG TU GYUR BA'I PHYIR DE SHES PA DE'I RNAM PA CAN NO
ZHES BYA BAR YANG 'GRUB PAR MI 'GYUR BA NYID DO, ,RGYU ZHES BYA
BA NI BDAG NYID KYI RNAM PA GTOD PAR 'BRAS BU

SKYED PAR BYED PA KHO NA YANG MA YIN TE, RANG GI RNAM PAR SHES PA
LA SOGS PA LA MIG LA SOGS PAS 'KHRUL PA'I PHYIR DANG, SGRA LA
SOGS PA SHES PA'I MJUG THOGS SU MIG GI RNAM PAR SHES PA LA SOGS
PA SKYE BA'I PHYIR MIG GI RNAM PAR SHES PA LA SOGS PA YANG SGRA
LA SOGS PAR SNANG BAR

'GYUR RO, ,DE LTAR NA RE ZHIG SNANG BA DANG LDAN PA'I SHES PAS
DON GZHAN 'DZIN PAR RIGS PA NI MA YIN NO, ,SNANG BA MED PAS KYANG
MA YIN TE, DE NI THAMS CAD LA KHYAD PAR MED PA'I PHYIR RO, ,GAL
TE DE'I TSE NYE BA'I PHYIR RNAM PAR SHES PAS GZHAN 'DZIN PAR BYED
PA YIN NO ZHES BYA BAR RTOG NA,

DE'I TSE RNAM PAR SHES PA THAMS CAD DON NYE BA MA LUS PA'I YUL
CAN DU 'GYUR TE, THAMS CAD LA DE YOD PAR KHYAD PAR MED PA'I PHYIR
RO, ,DE'I PHYIR THAMS CAD KYIS THAMS CAD MTHONG BAR 'GYUR RO,
,RNA BA LA SOGS PA'I RNAM PAR SHES PA YANG GZUGS LA SOGS PA'I YUL
CAN DU 'GYUR TE, DE'I

TSE NYE BAR KHYAD PAR MED PA'I PHYIR RO, ,DE'I PHYIR 'DI NI SNGON
PO SHES PA'O, ,SER PO SHES PA'O ZHES BYA BA'I RNAM PAR DBYE BAR
YANG MI 'GYUR TE, RNAM PAR DBYE BA'I RGYU KHYAD PAR 'GA' YANG
KHAS MI LEN PA'I PHYIR RO, ,DE KHAS LEN NA NI DE NYID 'DRA BA LAS
KHAS BLANGS BAR 'GYUR BA YIN NO, ,

@184B RTOG PA'I NGO BO TZAM DU KHYAD PAR MED PA'I SHES PA'I BDAG
NYID LA NI 'DRA BA MA GTOGS PAR BYE BRAG TU 'BYED PA GZHAN YOD PA
MA YIN TE, DE LA YANG NYES PA BSHAD ZIN TO, ,'O NA DE YANG NYE BA
TZAM GYI SGO KHO NA NAS SHES PAS DON GZHAN MYONG BAR BYED PA MA
YIN GYI, 'O NA CI ZHIG CE NA, DE LAS BYUNG

BA'I SGO NAS YIN NO ZHE NA, DE YANG RIGS PA MA YIN TE, SHES PA'I
DUS NA DE'I YUL RGYU MED PA'I PHYIR DANG, MED PA YANG 'DZIN PAR
MI RUNG BA'I PHYIR DANG, RGYU DANG 'BRAS BU'I DNGOS PO DUS MNYAM
PAR MI RUNG BA'I PHYIR DANG, SU YANG KHAS MI LEN PA'I PHYIR RO,
,MIG GI DBANG PO LA SOGS PA YANG

DE'I RGYU YIN PA NYID KYIS 'DZIN PAR THAL BAR 'GYUR RO, ,YUL DANG
DUS MNYAM PA TSOGS PA GCIG LA RAG LAS PA KHO NA RNAM PAR SHES PAS
'DZIN GYI, GZHAN NI MA YIN NO ZHES BYA BAR RTOG NA YANG MIG LA
SOGS PA YANG 'DZIN PAR THAL BA YANG BZLOG DKA' BA NYID DO, ,GAL
TE DBANG PO YUL MA YIN PA'I

PHYIR MI 'DZIN TO ZHE NA, DE NYID YUL MA YIN PA NYID DU MI 'GYUR
TE, YUL GYI MTSAN NYID DU GYUR PA'I PHYIR RO, ,GZUNG BA NYID
KYANG YUL GYI NGO BO LAS GZHAN MA YIN TE, DES NA GANG GI PHYIR
YUL MA YIN PA DE'I PHYIR YUL MA YIN NO ZHES SMRAS PAR 'GYUR RO,
,DE LTAR NA SHES PA RNAM PA MED PAS KYANG

DON GZHAN 'DZIN PAR RIGS PA MA YIN NO, ,GZHAN GYI RNAM PA CAN
GYIS KYANG MA YIN TE, RNAM PAR GZHAG PA MED PAR THAL BAR 'GYUR
BA'I PHYIR RO, ,DE LTA NA NI RNA BA'I RNAM PAR SHES PAS KYANG
GZUGS LA SOGS PA 'DZIN PAR 'GYUR RO, ,DON GZHAN LKOG TU GYUR PA'I
PHYIR RNAM PA GZHAN NYID

KYANG 'GRUB PAR MI 'GYUR RO, ,GANG GIS NA DON GZHAN 'DZIN PAR
'GYUR BA RNAM PA GZHAN YANG YOD PA MA YIN TE, DE'I PHYIR RGYU
DANG 'BRAS BUR GYUR PA DON GZHAN 'GA' YANG RAB TU MA GRUB PAS DON
DAM PAR RGYU DANG 'BRAS BU MNGON SUM DU MA GRUB PA YIN NO, ,DE'I
PHYIR YANG DAG PAR NA, DES

DBEN DE YI RNAM PA CAN, ,MNGON SUM RNAM PA GNYIS KYIS NI, ,RGYU
DANG 'BRAS BU'I DNGOS POR NGES, ,ZHES SMRAS PA GANG YIN PA DE
YANG MA GRUB PA YIN NO, ,GAL TE 'DI SNYAM DU, BLO RNAM PA DANG
BCAS PA DANG, CIG SHOS KYI DON GZHAN YONGS SU GCOD PAR MI RUNG
BA'I PHYIR RGYU DANG 'BRAS

@185A *, ,BU'I DNGOS PO NGES PAR BYA BA'I TSAD MA MED DU ZIN
KYANG 'ON KYANG SHES PA GNYIS MED PAR SMRA BA LA CUNG ZAD KYANG
GNOD PA MED DE, RIGS PA SMRA BA DE'I LTAR NA DNGOS PO THAMS CAD
SEMS TZAM GYI LUS GTZO BO YIN NO, ,DE LA DON GZHAN MNGON SUM DU
RIGS PA MA YIN DU CHUG

KYANG; SHES PA NYID RANG RIG PA'I MNGON SUM GYIS RTOGS PAR BYA BA
YIN LA, DE YANG RGYU DANG 'BRAS BUR GYUR PA GRUB PA YIN PAS RGYU
DANG 'BRAS BU'I DNGOS PO NI MNGON SUM DU GRUB PA KHO NA YIN NO
SNYAM DU SEMS NA DE YANG RUNG BA MA YIN TE, DE KHO NA NYID NI JI
LTA BA BZHIN MA MYONG BA'I PHYIR DANG,

JI LTAR MYONG BA'I DE KHO NA NYID MA YIN PA'I PHYIR RO, ,'DI LTAR
KHYED NI RNAM PAR SHES PA GZUNG BA DANG 'DZIN PA'I RNAM PA CAN DU
MA GYUR PA DNGOS POR YOD PAR 'DOD NA DE NI DE LTA BUR MYONG BA
MED DE, DUS THAMS CAD DU GZUNG BA DANG 'DZIN PA'I RNAM PA THAMS
CAD DANG LDAN PA'I SHES PA MYONG BA'I PHYIR

RO; ,DE LTA MA YIN NA THAMS CAD DE KHO NA MTHONG BAR 'GYUR RO,
,SHES PA DE NI JI LTAR MYONG BA DE LTAR GNAS PA YANG MA YIN TE,
GCIG LA GNYIS KYI NGO BO NYID 'GAL BA'I PHYIR RO, ,GAL TE DE NI
'KHRUL PAS DE LTA BU SHES SO ZHE NA, 'KHRUL PA 'DI GANG YIN, GAL
TE SHES PA DE NYID YIN

NA NI, 'O NA DE MNGON SUM MA YIN TE, MNGON SUM GYI MTSAN NYID NI
MA 'KHRUL PA YIN PA'I PHYIR LA, DE RTAG TU BDAG NYID LA BDAG NYID
KHO NAS 'KHRUL PA'I PHYIR RO, ,GNYIS KYI BDAG NYID DU YANG DE'I
BDAG NYID SNANG BA'I PHYIR GNYIS MED PA'I NGO BO NYID NYAMS PAR
THAL BA KHO NA YIN TE, GNYIS

DANG GNYIS MA YIN PA DAG NI PHAN TSUN 'GAL BA'I PHYIR RO, ,'KHRUL
PA DON GZHAN YIN YANG DE DANG RANG RIG PA'I MTHAR THUG PA NYID
YIN PAS DES GNYIS MED PA DE LTAR SHES PA NI MA YIN NO, ,GAL TE
MNGON SUM NI RTOG PA'I NGO BO NYID TZAM ZHIG YIN NO ZHE NA, 'O NA
NI MNGON SUM RANG GI MTSAN

NYID KYI YUL CAN MA YIN TE, RTOG PA'I NGO BO NYID NI SPYI'I MTSAN
NYID KYI YUL CAN YANG YIN PA'I PHYIR RO, ,GZHAN YANG RTOG PA'I
NGO BO NYID CES BYA BA NI RANG GIS GSAL BA'I BDAG NYID LA BYA BA
NI GZUNG BA DANG 'DZIN PA'I RNAM PA DAG KYANG RANG GIS GSAL BA'I
PHYIR RTOG PA'I NGO BO NYID KHO NA YIN NO, ,DE DAG

@185B KYANG BRDZUN PA NYID YIN NA NI DE DANG 'DRA BAR DE DE DANG
THA MI DAD PA RTOG PA'I NGO BO NYID KYANG BRDZUN PA'I NGO BO YIN
NA JI LTAR MNGON SUM GYI TSAD MAS YANG DAG PAR 'GRUB PA'I DNGOS
PO'I NGO BOR 'GYUR, KHYAD PAR RNAMS BRDZUN PA NYID YIN NA NI RTOG
PA'I NGO BO NYID SPYI YANG DNGOS POR YOD PA MI SRID PA

NYID DE, SPYI NI KHYAD PAR DAG KHO NA LA GZHAN RNAM PAR BCAD NAS
THA SNYAD 'DOGS PA'I PHYIR RO, ,DE LTA NA SHES PA'I DE KHO NA
NYID JI LTA BA BZHIN MI MYONG BA'I PHYIR 'DIS RANG RIG PA'I MNGON
SUM NYID DU MI RIGS SO, ,SHES PA RANG RIG PA'I MNGON SUM NYID YIN
DU ZIN KYANG 'ON KYANG DE LAS RGYU

DANG 'BRAS BU'I DNGOS PO NI MI 'GRUB STE, RANG GI BDAG NYID GCIG
PA NYID KYIS RGYU DANG 'BRAS BUR GYUR PA'I NGO BO NYID GNYIS 'GAL
BA'I PHYIR RO, ,LTOS PA'I BYE BRAG GIS GNYI GA'I NGO BO BRTAGS NA
YANG, LTOS PA DON GZHAN YIN PA NYID KYIS RANG RIG PA'I MNGON SUM
NYID MA YIN NA,

DE MA GRUB PA'I PHYIR DE LA LTOS NAS RNAM PAR GZHAG PA GNYI GA'I
NGO BO YANG MNGON SUM NYID DU RIG PA MA YIN NO, ,SHES PA RGYU
DANG 'BRAS BU'I NGO BO DON GZHAN DU GYUR PA DAG KYANG DUS THA DAD
PA'I PHYIR SHES PA GCIG LA MYANG BA MED DO, ,BDAG NYID KHO NAR
YONGS SU GTUGS PA'I PHYIR 'DI DAG PHAN TSUN

RANG GI NGO BO MYONG BA YANG MA YIN NA SHES PA GANG ZHIG LA DE
GNYIS MNGON SUM DU MYONG BA NYID DU 'GYUR, DE GNYIS SHES PA GCIG
LA MI MYONG NA NI GANG GIS KYANG 'BREL PA GZUNG BAR MI NUS SO,
,SHES PA GCIG LA SNANG BA YIN DU ZIN KYANG 'DI NI RGYU'O, ,'DI NI
'BRAS BU'O ZHES MNGON

SUM DU DE GNYIS DE YOD PA NYID KYI 'BREL PA GZUNG BAR NI MI NUS
TE, DE NI RNAM PAR MI RTOG PA'I PHYIR RO, ,KUN TU 'BREL PA MA
BZUNG BAR YANG RGYU DANG 'BRAS BU'I DNGOS PO GZUNG BAR MI 'GYUR
TE, HA CANG THAL BAR 'GYUR BA'I PHYIR RO, ,DON DAM PAR DE'I RJES
LA THOB PA GTAN LA 'BEBS PA'I SHES

PAS KYANG DE GNYIS RUNG BAR RIGS PA MA YIN TE, DES DE DAG NYAMS
SU MA MYONG BA'I PHYIR RO, ,GZHAN GYIS NYAMS SU MYONG BA GZHAN
GYIS GTAN LA 'BEBS PA NI MA YIN TE, HA CANG THAL BAR 'GYUR BA'I
PHYIR RO, ,RGYUD GCIG YIN PA'I PHYIR GCIG GIS NYAMS SU MYONG BAR
BRTAGS PA YANG

@186A *, ,RIGS PA MA YIN TE, RGYUD GCIG PA NYID DU BRTAGS PA
DNGOS PO MED PA'I PHYIR RO, ,RGYUD CAN THA DAD PA RNAMS KYANG
PHAN TSUN MYONG BA MED PA'I PHYIR RO, ,GTAN LA 'BEBS PA'I SHES
PA'I DUS NA YANG RGYU DANG 'BRAS BU DAG 'DAS PA'I PHYIR RO, ,DE'I
PHYIR RANG RIG PA'I MNGON

SUM GYI SGO NAS KYANG RGYU DANG 'BRAS BU YANG DAG PA PA MI 'GRUB
BO, ,JI STE GAL TE RGYU DANG 'BRAS BU MNGON SUM DU NYAMS SU MA
MYONG NA JI LTAR DE LA DRAN PA'I NGO BO SKYE BAR 'GYUR SNYAM NA,
DE YANG RIGS PA MA YIN TE, RMI LAM LA SOGS PA DAG NA DON NYAMS SU
MA MYONG YANG DRAN PA SRID PA'I PHYIR DANG, DE YANG

RANG GI NGO BOR MTHAR THUG PAS DON DAM PAR GZHAN NYAMS SU MYONG
BAR MI 'GRUB STE, JI SKAD DU SNGAR BSHAD PA BZHIN NO, ,DE LTAR NA
RE ZHIG MNGON SUM GYI SGO NAS NI DE 'GRUB PAR RIGS PA MA YIN NO,
,RJES SU DPAG PA'I SGO NAS KYANG MA YIN TE, JI SKAD BSHAD PA'I
TSUL GYIS MNGON SUM

DU NYAMS SU MYONG BA'I CHOS CAN 'GA' YANG MA GRUB PA'I PHYIR GANG
LA DE'I DNGOS PO RAB TU BSGRUB PAR BYA, GTAN TSIGS THAMS CAD
KYANG RANG GI NGO BO DANG GZHI MA GRUB PA YIN NO, ,DPE'I CHOS CAN
YANG MA GRUB STE, THAMS CAD DU BRGAL ZHING BRTAG PA MTSUNGS PA'I
PHYIR RO, ,GZHAN YANG RE

ZHIG 'BRAS BU'I GTAN TSIGS KYIS NI DE'I DNGOS PO BSGRUB PAR NUS
PA MA YIN TE, GCIG LA GCIG BRTEN PA'I NYES PAR 'GYUR BA'I PHYIR
RO, ,RGYU DANG 'BRAS BU'I DNGOS PO GRUB NA 'BRAS BU'I GTAN TSIGS
SU 'GYUR LA, 'BRAS BU'I GTAN TSIGS YANG DAG PAR GRUB NA RGYU DANG
'BRAS BU'I DNGOS

PO GRUB PAS GCIG LA GCIG BRTEN PA NYID DU GSAL RAB PA NYID DO,
,RANG BZHIN GYI GTAN TSIGS KYANG CHOS CAN MA GRUB PA'I PHYIR GANG
DU 'JUG PAR 'GYUR, CHOS CAN GRUB TU BCUG NA YANG RGYU DANG 'BRAS
BU'I DNGOS PO DON DAM PA PA BSGRUB PAR BYA BA LA GANG DU YANG
GTAN TSIGS LA KHYAB PA NI MA

GRUB STE, THAMS CAD DU BRGAL ZHING BRTAG PA MTSUNGS PA'I PHYIR
RO, ,GZHAN YANG KHYED KYIS RGYU DANG 'BRAS BU NYID YANG DAG PAR
BSGRUB PAR BYA BA'I PHYIR 'DI LTA STE DE YOD NA YOD PA NYID CES
BYA BA 'DI NYE BAR BRJOD PA YIN NA DE YANG 'KHRUL BA YIN TE, DE'I
RGYU DANG DUS MNYAM PA NA YOD PA 'GRO BA MA

@186B LUS PA YOD NA YOD PA NYID YIN YANG DE'I RGYU CAN NYID DU MI
SRID PA'I PHYIR RO, ,'ON TE YANG RGYUN KHO NA LA RJES SU 'GRO BA
DANG LDOG PA DAG GIS DE YOD NA YOD PA NYID DU NGES PA'I GTAN
TSIGS NYID DU BRJOD KYI, SKAD CIG MA LA NI MA YIN NO ZHE NA, DE
YANG 'DIR RGYU DANG 'BRAS BU DON DAM PA PA

GRUB PA'I SKABS YIN PA'I PHYIR RIGS PA MA YIN TE, SKAD CIG MA MA
GTOGS PAR DON DAM PA PA'I RGYUN MA GRUB PA'I PHYIR RO, ,'BRAS
BU'I SKAD CIG MA GANG ZHIG RGYU'I SKAD CIG MA GANG ZHIG YOD NA
YOD PAR RTOG PA DE NI DE DANG DUS MNYAM PA NA YOD PA'I THAMS CAD
DU GTOGS PA'I

SKAD CIG MA MA LUS PA YOD NA YOD PA YANG YIN TE, JI LTAR DE RANG
GI RGYU'I SKAD CIG MA YOD NA MTHONG LA, DE MED NA MA MTHONG BA DE
BZHIN DU DE'I RGYU'I SKAD CIG MA DANG DUS MNYAM PA NA YOD PA
THAMS CAD DU GTOGS PA'I SKAD CIG MA MA LUS PA YOD NA YANG MTHONG
LA, DE MED PAR YANG MA MTHONG

BAS DE DE'I RGYU CAN NYID DU YANG CI STE MI 'GYUR, GZHAN YANG DE
YOD NA YOD PA'I PHYIR ZHES BYA BA 'DIR DE ZHES BYA BA'I SGRAS NI
CHOS CAN GZHAN RGYUR GYUR PA LA SNYEGS NA DE YANG RE ZHIG DON DAM
PAR MNGON SUM DU MA GRUB STE, JI SKAD DU SNGAR BSHAD PA BZHIN NO,
,RJES SU DPAG PAS KYANG CHOS CAN

YOD PAR GRUB PA MI SRID DE, YOD PAR SGRUB PA LA GTAN TSIGS THAMS
CAD NYES PA GSUM LAS MI 'DA' BA'I PHYIR RO, ,'DI LTAR CHOS CAN MA
GRUB NA RE ZHIG YOD PA'I CHOS NI GTAN TSIGS SU MI SRID DO, ,MED
PA'I CHOS KYANG 'GAL BA'I PHYIR RIGS PA MA YIN NO, ,GNYI GA'I
CHOS NI

'KHRUL PA YIN TE, MI MTHUN PA'I PHYOGS LA YANG YOD PA'I PHYIR RO,
,GANG ZHIG GIS BSGRUB PAR BYA BA'I RNAM PA GZHAN YANG YOD PA MA
YIN NO, ,DE MA GRUB NA CIG SHOS KYI DE YOD NA YOD PA NYID KYANG
MA GRUB STE, DE NI DE LA LTOS PA'I PHYIR RO, ,'BRAS BU'I SGRUB PA
YANG DE DANG 'DRA BA KHO NAR

MI SRID PA YIN NO, ,DES NA 'DIR RANG BZHIN GYI GTAN TSIGS KYI SGO
NAS NI RGYU DANG 'BRAS BU'I DNGOS PO MI 'GRUB BO, ,MI DMIGS PA'I
SGO NAS KYANG MA YIN TE, DE THAMS CAD NI DGAG PA SGRUB PA KHO NA
YIN PA'I PHYIR RO, ,GANG YANG RGYU DANG 'BRAS BU'I DNGOS PO SGRUB
PA NI

@187A *, ,MNGON SUM DU MI DMIGS PA YIN NO ZHES BSHAD PA DE LA
YANG MI DMIGS PA ZHES BYA BA'I SGRA NI DE LAS GZHAN PA DMIGS PA'I
BDAG NYID KYI MNGON SUM KHO NA YIN PAR DGONGS KYI, RJES SU DPAG
PA NI MA YIN NO, ,DE YANG JI LTAR CHAD MA MA YIN PA DE LTAR SNGAR
BSHAD

ZIN PA PA NYID DO, ,GZHAN YANG DMIGS PA'I RIG BYAR GYUR PA MI
DMIGS PA GANG ZHIG GANG YOD NA YANG DAG PAR DMIGS PA DE NI DE'I
'BRAS BU YIN NO ZHES RJES SU 'GRO BA'I SGO NAS RGYU DANG 'BRAS
BU'I DNGOS PO 'GRUB PAR BRJOD PA DE LA YANG DON DAM PAR THE TSOM
ZA BA KHO NA YIN TE, CI DE KHO

NA YOD NA YOD PA ZHIG YIN NAM, 'ON TE MI SNANG BA SHA ZA LA SOGS
PA NYE BAS SAM, 'ON TE YUL THAG RING PO NA GNAS PA'I DNGOS PO
GZHAN ZHIG NYE BA'I STOBS KYIS ZHES THE TSOM ZA BA YIN NO, ,DMIGS
PA'I RIG BYAR GYUR PA MI DMIGS PA'I SGO NAS NI DE YUL GZHAN NAS
'ONG BA

DANG SNGA NAS YOD PA NYID 'GOG PAR 'GYUR GYI, GZHAN GYI 'BRAS BU
NYID NI MA YIN NO, ,DE YOD NA YOD PA NYID NI 'DOD RGYAL BAR YANG
'GYUR TE, ZLA BA LA SOGS PA YUL THAG RING PO NA GNAS PA YANG MIG
GI RNAM PAR SHES PA LA SOGS PA'I RGYU'I DNGOS POR KHAS MI LEN PA
NI MA YIN NO, ,

GANG YANG DE'I RGYU GZHAN DAG NUS PA YIN PA LAS GANG ZHIG MED NA
GANG MED PA DE NI DE'I 'BRAS BU YIN NO ZHES LDOG PA'I SGO NAS DE
'GRUB PAR BSHAD PA DE LA YANG DON DAM PAR NA THE TSOM ZA BA LAS
MI LDOG PA NYID DE GZHAN SHA ZA LA SOGS PA'AM, YUL THAG RING PO
NA GNAS PA 'GA' ZHIG

MED NA YANG DE MED PAR THE TSOM ZA BA'I PHYIR RO, ,DE MED NA MED
PA 'DOD RGYAL BA NYID DU YANG SRID PA'I PHYIR TE, MA CHUNG MAR
LEN PA'I LUGS CAN GYI YUL NAS SKYE BA'I 'BRA [?] GO, ,MA CHUNG
MAR LEN PA MED NA MED PA BZHIN NO, ,'ON TE YANG GZHAN DAG DE'I
RGYUR NUS PA YIN PA LAS

ZHES KHYAD PAR DU BYAS PA'I PHYIR THE TSOM ZA BAR MI 'GYUR RO
SNYAM NA, GZHAN DAG DE'I RGYU NYID DU NUS PA'I KHYAD PAR MA GRUB
PA'I PHYIR DE NI RIGS PA MA YIN TE, DE NI DE NYID BSGRUB PAR BYA
BA NYID KYI SKABS YIN PA'I PHYIR RO, ,RGYU DANG 'BRAS BU DAG LA
THE TSOM ZA BA YIN NA DE NYID NGES PAR BYA BA'I

@187B PHYIR DE'I RGYU DAG NUS PA YIN PA LAS SHES RAB TU MA GRUB
PA'I KHYAD PAR SMOS PA MKHAS PA RNAMS JI LTAR NGES PAR BYED PAR
'GYUR TE, DE LA RJES SU 'GRO BA DANG LDOG PA'I SGOM GTOGS PA
GZHAN DU GANG GIS NA DE'I KHYAD PAR 'GRUB PAR 'GYUR BA DE'I
RGYU'I DNGOS POR NGES PA NI MED DE, DE LA

YANG THUG PA MED PA'I NYES PA YIN NO, ,DE YOD NA YOD PA NYID DU
GRUB KYANG LHAN CIG BYED PA'I DNGOS PO NGO BO NYID THA DAD PA
BZHIN DU DE GZHAN LAS KYANG SKYE BAR DOGS PA GANG GIS BZLOG PAR
'GYUR, MA MTHONG BA TZAM GYIS NI DE MED PAR NGES PAR RIGS PA MA
YIN TE, HA CANG THAL BAR

'GYUR BA'I PHYIR RO, ,TSU ROL MTHONG BA RNAMS LA NI GANG GIS NA
GZHAN LAS DE MI 'BYUNG BA NGES PAR YANG 'GYUR BA MA LUS PA GSAL
BAR MTHONG BA NI MED DO, ,GAL TE GZHAN LAS KYANG DE 'BYUNG NA NI
RGYU'I THA DAD PA LA THA DAD PAR BYED PA MA YIN PAR 'GYUR RO ZHE
NA, MA YIN TE DE'I NGO BO

NYID DANG, MTSAN NYID MI MTHUN PA LHAN CIG BYED PA DAG LAS KYANG
MI SKYE BAR THAL BAR 'GYUR BA'I PHYIR RO, ,GAL TE DE LA YANG
KHYAD PAR THA DAD PA DAG KHO NA LA LHAN CIG BYED PA'I RKYEN RNAMS
NYE BAR SBYOR GYI, 'BRAS BU KHO NA LA NI MA YIN NO ZHE NA, MA YIN
TE, KHYAD PAR RNAMS DON DAM

PAR DE DANG THA MI DAD PA'I PHYIR RO, ,GAL TE CHA SHAS KYIS KYANG
BSKYED PAR BYA BA NYID YIN NO SNYAM NA MA YIN TE, GCIG LA CHA
SHAS MED PA'I PHYIR RO, ,GAL TE KHYAD PAR RNAMS NI LDOG PA'I BYE
BRAG TU NYE BAR BRTAGS PA YIN PA'I PHYIR DE NYID DANG GZHAN NYID
DU BSAM PAR RIGS PA MA YIN NO

ZHE NA, 'O NA NI DE DAG KHYAD PAR RNAMS LA BYED PA MA YIN TE,
'GA' YANG BRTAGS PA DAG GIS RGYU NYID DU MI RUNG BA'I PHYIR RO,
,TSOGS PA KHO NAS SKYED PA DANG, THA DAD PAR BYED PA YIN GYI, SO
SO RE RE NAS NI MA YIN NO ZHES BYA BAR YANG RIGS PA MA YIN TE,
TSOGS PA CAN LAS MA

GTOGS PAR TSOGS PA MA GRUB PAS TSOGS PA RNAMS RE RE ZHING RGYUR
KHAS LEN PA'I PHYIR RO, ,DE LTA BAS NA DON DAM PAR RGYU DANG
'BRAS BU'I DNGOS PO 'GRUB PAR BYA BA'I TSAD MA CUNG ZAD KYANG MED
DE, RGYU DANG 'BRAS BU'I DNGOS PO KUN RDZOB PA KHO NA YIN PA LA
SLOB DPON RNAMS KYIS RJES SU 'GRO

@188A *, ,BA DANG LDOG PA'I SGO NAS RGYU DANG 'BRAS BU'I DNGOS PO
JI LTAR GRAGS PA BZHIN DU GRUB PA NYE BAR BRJOD KYI, DON DAM PAR
NI MA YIN NO ZHES BYA BAR GZUNG BAR BYA'O, ,DE LTAR NA RE ZHIG MI
RTAG PA'I NGO BO NYID DON DAM PA PA YANG DAG PAR GRUB PAR BYA
BA'I TSAD MA CUNG ZAD

KYANG MED DE, SGRA LA SOGS PA GZHAN GYIS KUN BRTAGS PA NI TSAD MA
MA YIN PA'I PHYIR LA, TSAD MA MA YIN PA NI TSAD MA 'DI GNYIS PO
KHO NA'I NANG DU 'DUS PA'I PHYIR RO, ,RTAG PA'I NGO BO NYID YANG
DAG PAR GRUB PAR BYA BA'I TSAD MA YANG MED DE, 'DI LTAR DE YANG
MNGON SUM GYI SGO NAS NI MI 'GRUB

STE; DE YANG SNGA MA BZHIN DU SHES PA RNAM PA DANG BCAS PA LA
SOGS PAS 'DZIN PAR MI RUNG BA'I PHYIR RO, ,BDAG LA SOGS PA RTAG
PA'I DNGOS PO NI GANG DU YANG JI LTAR RANG GI GRUB PA'I MTHA' LAS
NYE BAR BRTAGS PA BZHIN MNGON SUM GYI SEMS LA SNANG BAR MNGON PA
MED DO, ,DE MNGON

SUM GYI SEMS KYI YUL NYID YIN NA NI DE YOD PA TZAM GYIS YOD PA
NYID YIN PA'I PHYIR DUS THAMS CAD DU YOD PAR THAL BA YIN TE,
GZHAN DAG GIS KHYAD PAR DU BYAR MED PA NI DE LA LTOS PAR MI RUNG
BA'I PHYIR DANG, RGYU MA YIN PA YANG YUL NYID DU MI 'THAD PA'I
PHYIR RO, ,DE'I RNAM PAR

SHES PAS RNAM PAR SHES PAR BYA BA'I NGO BO NYID YIN PAS YUL NYID
DU NYE BAR BRTAGS NA YANG DE'I RNAM PAR SHES PA YANG DE DANG 'DRA
BA KHO NAR RTAG PA NYID DU THAL BA YIN TE, DES RNAM PAR SHES PAR
BYA BA'I NGO BO NYID RJES SU 'BRANGS NA DE YANG RJES SU 'BRANG
BA'I PHYIR RO, ,DE LTA MA YIN NA DES RNAM

PAR SHES PAR BYA BA'I NGO BO NYID RJES SU 'BRANG BAR MI RUNG STE,
DES RNAM PAR SHES PAR BYA BA NYID NI DE LA LTOS PA'I PHYIR RO,
,DE NI RJES SU DPAG PA'I SGO NAS KYANG MI 'GRUB STE, DE DANG
RTAGS 'GA' YANG LHAN CIG 'BREL PAR MA GRUB PA'I PHYIR RO, ,'DI
LTAR RE ZHIG 'BRAS BU'I GTAN

TSIGS NI MI SRID DE, DE LAS RIM DANG CIG CAR DAG GIS 'BRAS BU
'GA' YANG MI SKYE BA'I PHYIR RO, ,MNGON SUM MA YIN PA'I DON DANG
NI 'GA' YANG LHAN CIG RGYU DANG 'BRAS BU'I DNGOS POR GZUNG BAR MI
NUS PA'I PHYIR RO, ,RGYU DANG 'BRAS BU'I DNGOS PO NI RJES SU 'GRO
BA DANG LDOG PAS YANG DAG

@188B PAR RTOGS PAR BYA BA YIN NA, BDAG LA SOGS PA NI GANG DU
YANG 'BRAS BU BDE BA LA SOGS PA LA RJES SU 'GRO BAR MA GRUB STE,
DE MA TSANG BA MED PA YIN YANG, RES 'GA' BDE BA LA SOGS PA MI
SKYE BA'I PHYIR RO, ,LDOG PA YANG MA YIN TE, DE NI RTAG PA NYID
KYIS LDOG PA MED PA'I

PHYIR RO, ,RANG BZHIN GYI GTAN TSIGS KYANG DE YOD PA BSGRUB PA MI
SRID DE, GZHI CHOS CAN 'GA' YANG MA GRUB PA'I PHYIR DANG, YOD PA
DE BSGRUB PA LA GTAN TSIGS THAMS CAD SNGA MA BZHIN DU NYES PA
GSUM LAS MI 'DA' BA'I PHYIR RO, ,CHOS CAN GZUGS LA SOGS PA GRAG

PA GANG YIN PA DE DAG KYANG DON DAM PAR MA GRUB PA'I PHYIR RO,
,DE DAG NI RES 'GA' BA NYID YIN PA'I PHYIR THA SNYAD KYI SGO NAS
KYANG RTAG PA NYID DANG, DE LA LTOS PA NYID DU 'THAD PAR DKA'
BA'I PHYIR RO, ,MI DMIGS PAS KYANG DE YOD PAR GRUB PAR NUS PA MA
YIN TE, DE NI DGAG PA GRUB

PAR NUS PA YIN TE, DE NI DGAG PA SGRUB PA YIN PA'I PHYIR RO,
,GZHAN YANG RE ZHIG RANG BZHIN MI DMIGS PA NI MI SRID DE, DE NI
MED PA'I THA SNYAD SGRUB PA YIN NO, ,DBANG POS MI SOD PA'I DON
DANG 'GA' YANG LHAN CIG 'GAL BA DANG KHYAB PAR BYA BA DANG, KHYAB
PAR BYED PA DANG,

RGYU DANG 'BRAS BU'I DNGOS PO'ANG MA GRUB PA'I PHYIR 'GAL BA
DMIGS PA LA SOGS PA YANG MI SRID DO, ,TSAD MA GNYIS LAS MA GTOGS
PA TSAD MA GZHAN YANG MED DO ZHES, GZHAN DU GTAN LA PHAB PA YIN
NO, ,DE LTA BAS NA DNGOS PO'I NGO BO NYID BRTAG PA LA YANG SGRUB
PAR BYED PA'I TSAD

MA CUNG ZAD KYANG MED PAS DE'I PHYIR RTOG PA DANG LDAN PAS DE LA
YANG DON DAM PA PA'I YOD PAR THA SNYAD MI BYA'O, ,SBYOR BA DAG NI
GANG ZHIG GANG LA DON DAM PAR GANG YOD PAR GRUB PAR BYA BA'I TSAD
MA CUNG ZAD KYANG MED PA DE NI RTOG PA DANG LDAN PAS YANG DAG PAR
DE BZHIN DU GZUNG BAR MI BYA STE, DPER NA SNGO

BA SANGS LA SOGS PA'I YON TAN DANG LDAN PA NYID DU MO GSHAM GYI
BU DAG LTA BU'O, ,DNGOS PO'I NGO BO NYID YANG DAG PA PA JI SKAD
BSHAD PA GNYI GA YANG YANG DAG PAR GRUB PAR BYA BA LA YANG TSAD
MA CUNG ZAD KYANG MED PAS KHYAB PAR BYED PA MI DMIGS PA YOD PA'I
THA SNYAD 'GOG PA'I 'BRAS BU CAN

@189A *, ,YIN TE, RTOG PA DANG LDAN PA RNAMS KYI YOD PA'I THA
SNYAD NI TSAD MAS KHYAB PA'I PHYIR RO, ,GTAN TSIGS MA GRUB PA
YANG MA YIN NO ZHES BYA BA NI RGYAS PAR RAB TU BSGRUBS ZIN TO,
,KHYAB PAR BYA BA DANG KHYAB PAR BYED PA'I DNGOS PO MI 'THAD PA
DANG, RTOG PA DANG MI LDAN PA

NYID DU THAL BA DANG BZLOG NA GNOD PA CAN GYI TSAD MA YOD PAS
DE'I PHYIR GTAN TSIGS MA NGES PA NYID KYANG MA YIN LA, MTHUN PA'I
PHYOGS NYID LA YOD PA'I PHYIR 'GAL BA NYID KYANG MA YIN NO, ,JI
STE GAL TE YOD PA DANG MED PA'I THA SNYAD LA TSAD MAS KHYAB PO
ZHES BYA BAR KHAS LEN PAR GYUR NA

DE'I TSE DNGOS PO GRUB PA KHO NAR 'GYUR TE, 'DI LTAR KHYAB PAR
BYA BA DANG, KHYAB PAR BYED PA'I DNGOS PO NI GANG DU YANG RJES SU
'GRO BA NGES PA MED PAR LDOG PA TZAM GYI SGO NAS 'GRUB PAR MI
SRID DO, ,LDOG PA NGES PA YANG RJES SU 'GRO BA NGES PA MED PAR MI
SRID DE, GANG ZHIG GANG YOD NA

YOD PA MA YIN PA DE NI JI LTAR DE LOG PA NA LDOG PAR 'GYUR TE,
'BREL PA MED PA'I PHYIR RO, ,DE LTA BAS NA GDON MI ZA BAR TSAD
MAS KHYAB PA'I RJES SU 'GRO BAR 'DOD PA DANG DNGOS PO YOD PA'I
THA SNYAD KHAS BLANG BAR BYA'O, ,DE KHAS BLANGS NA NI 'GA' ZHIG
TU GANG LA 'DI YOD PA KHO NA YIN NO

ZHES YOD PA'I THA SNYAD TSAD MA YOD PA'I RJES SU BYED PA CAN RAB
TU GRUB PA DE NYID KHO BO CAG GI DNGOS PO RAB TU GRUB PA YIN NO
ZHE NA, DE NI RIGS PA MA YIN TE, 'DI LTAR YOD PA'I THA SNYAD TSAD
MAS KHYAB TU ZIN KYANG TSAD MA TZAM GYI SGO NAS NI 'DI NGES PAR
DON DAM PA PA'I DNGOS POR YOD PA'I YUL

CAN DU MI 'GRUB STE, KHYAB PAR BYED PA NYE BA NI KHYAB PAR BYA
BA'I KHYAD PAR NGES PAR GTAN LA 'BEBS PAR NUS PA MA YIN TE, DE NI
GZHAN LA YANG SRID PA'I PHYIR RO, ,DE LTA MA YIN NA SHING NYID
KYIS KYANG SHING SHA PA LA SOGS PA'I KHYAD PAR RNAMS NGES PAR
RTOGS PAR 'GYUR RO, ,'DI NI MI

MTHUN PA NYID MA YIN NAM, ,'DI LTAR SHING NYID NI KHYAD PAR MA
LUS PA'I THUN MONG YIN PA'I PHYIR DE BA LA SOGS PA'I KHYAD PAR
NGES PAR GTAN LA 'BEBS PAR NUS PA MA YIN LA, TSAD MA NI DNGOS
PO'I NGO BO 'DAS NAS GZHAN GANG LA YANG MI SRID DO, ,DE LTA NA NI
DE DNGOS PO MED PA LA YANG 'JUG

@189B PA'I PHYIR TSAD MA NYID NYAMS PA KHO NAR 'GYUR RO, ,DE LTA
BAS NA TSAD MA THAMS CAD NI DNGOS POS MNGON PAR KHYAB PA KHO NA
YIN LA, DES KHYAB PA'I TSAD MA'I STOBS KYIS BYUNG BA'I THA SNYAD
'JUG NA YANG TSAD MAS RTOGS PA'I DNGOS PO KHO NA LA 'JUG PAS DE'I
PHYIR 'DI SHING NYID LA SOGS

PA BZHIN DU THUN MONG NYID DU LTA GA LA YIN ZHE NA, DE NI MI RUNG
STE TSAD MA 'JIG RTEN GYI KUN RDZOB KYI DON GYI YUL CAN YANG YOD
DO ZHES SNGAR BSTAN ZIN TO, ,DE LTA MA YIN NA GAL TE TSAD MA
THAMS CAD DON DAM PA PA'I DNGOS PO'I YUL CAN ZHIG TU GYUR NA NI
THAMS CAD DE KHO NA NYID MTHONG BA KHO NAR

'GYUR TE, DE'I PHYIR DE KHO NA NYID MTHONG BAR 'DOD PA RNAMS
'PHAGS PA'I LAM BSGOM PA SGRIM PA DON MED PA NYID DU 'GYUR RO,
,SMRA BA PO RNAMS DE KHO NA NYID LA RTZOD PAR YANG MI 'GYUR TE,
THAMS CAD DON DAM PA RTOGS PA NYID KYIS YID GNYIS MED PA'I PHYIR
RO, ,TSAD MA'I MTSAN NYID

KYI BSTAN BCOS BYED PA YANG DON MED PAR THAL BAR 'GYUR TE, DE'I
'BRAS BU NI RNAM PAR RMONGS PA ZLOG PA YIN PA'I PHYIR LA, DE KHO
NA NYID RTOGS PAR BYA BA LA YANG THAMS CAD KYIS RNAM PAR RMONGS
PA'I GO SKABS THAG BSRINGS PA'I PHYIR RO, ,MTSAN NYID BYED PA
RNAMS KYIS DE'I MTSAN

NYID PHAN TSUN 'GAL BAR BYED PAR YANG MI 'GYUR LA, GRUB PA'I
MTHA' THA DAD PAR YANG MI 'GYUR TE, DE KHO NA NYID KYI NGO BO
GCIG YIN PA'I PHYIR RO, ,DE LTA BAS NA THA SNYAD PA'I TSAD MA DON
DAM PA PA'I DNGOS PO'I YUL CAN MA YIN PA YANG THA SNYAD KYI TSAD
MA SRID PA'I PHYIR TSAD MA THAMS CAD DON DAM

PA PA'I DNGOS POS KHYAB PA NYID NI MA YIN NO, ,DON DAM PA PA'I
DNGOS PO'I YUL CAN NYID MA YIN YANG RMI LAM LA SOGS PA BZHIN DU
JI LTAR 'DOD PA'I DON YANG DAG PAR 'THOB PA TZAM GYI SGO NAS THA
SNYAD PA'I MTSAN MA RNAM PAR GZHAG GO, ,DE'I YUL LA NI DON DAM PA
PA ZHES MING DU 'DOGS

KYANG BRTZAD PA MED DO, ,'ON KYANG LUS CAN RNAMS DNGOS PO RNAMS
KYI NGO BO JI LTA BA BZHIN DU RTOGS PAS 'KHOR BA'I BTZON RA NAS
THAR BAR 'GYUR BA DE NYID DE DAG GI MA RIG PA'I YUL LAS BZLOG
PA'I NGO BO YIN PA'I PHYIR DANG YANG DAG PA'I YE SHES KYI SPYOD
YUL YIN PA'I PHYIR DON DAM PA'O

@190A *, ,ZHES BYA BAR RNAM PAR GZHAG GO, ,SKYE BO RNAMS KYIS
MNGON PAR 'DOD PA'I DON BYED PA SGRUB PAR RUNG BA'I DON THOB PA
TZAM GYI SGO NAS NI GROL BAR MI 'GYUR TE, THAMS CAD RNAM PAR GROL
BA NYID DU THAL BAR 'GYUR BA'I PHYIR RO, ,DE LTA BAS NA TSAD MA
NI MI SLU BA'I

SHES PA YIN NO ZHES BYA BA 'DI NI TSAD MA'I MTSAN NYID DU THUN
MONG BA YIN NO, ,DES NI YOD PA'I THA SNYAD LA KHYAB KYANG DE NGES
PAR YANG DAG PA PA'I DON GYI YUL CAN NYID DU RAB TU MI 'GYUR BA'I
PHYIR JI LTAR DE LA YANG DAG PA PA'I DNGOS PO YANG DAG PAR 'GRUB,
'DI LA GNOD PA CAN GYI TSAD MA MED

PA'I THA SNYAD SGRUB PA 'DI YANG YOD PA NYID DE, 'DI LTAR GANG
DAG DON DAM PAR RANG DANG, GZHAN DANG, GNYI GA LAS SKYE BA DANG,
RGYU MED PA LAS SKYE BA DANG BRAL BA DE DAG NI YANG DAG PAR NA
NGO BO NYID MED PA YIN TE, DPER NA NAM MKHA'I PADMA LA SOGS PA
LTA BU'O, ,RANG DANG GZHAN GYIS

YANG DAG PAR YOD PAR SMRAS PA'I DNGOS PO THAMS CAD KYANG DE DANG
'DRA BA KHO NA YIN NO, ,GTAN TSIGS 'DI NI MA GRUB PA YANG MA YIN
TE, 'DI LTAR RE ZHIG GRANGS CAN LA SOGS PA GANG DAG RGYU NYID
'BRAS BU'I BDAG NYID DU RNAM PAR GNAS SO ZHES RJOD PAR BYED CING,
DNGOS PO RNAMS DANG KHO

NA LAS SKYE BAR NYE BAR BRJOD PA DE DAG NI THANG CIG RIG PA MA
YIN PA KHO NA STE, DNGOS PO YOD PA DANG MED PA NI BDAG NYID KYI
RGYU NYID DU MI 'THAD PA'I PHYIR TE, 'DI LTAR DNGOS POS BDAG NYID
SKYED NA GRUB PA'AM, MA GRUB PA ZHIG SKYED PAR 'GYUR GRANG NA, DE
LA RE ZHIG MA GRUB PA NI MI SKYED

DE; DE NI DE'I TSE MED PA'I PHYIR CI ZHIG GANG GI SKYED PA POR
'GYUR, MO GSHAM GYI BU LA SOGS PA BDAG NYID KYI NGO BO YONGS SU
MA GRUB PA NI RANG GI NGO BO NYID SKYED PAR NUS PA MA YIN NO,
,GRUB PA YANG SKYED PAR BYED PA MA YIN TE, BYE BRAG MED PA NYID
KYIS DE'I BDAG NYID KYANG GRUB PA'I PHYIR

CI ZHIG GANG GIS BSKYED PAR 'GYUR, GANG ZHIG GRUB NA GANG MA GRUB
PA DE NI DE'I NGO BO NYID DU RIGS PA MA YIN TE, HA CANG THAL BAR
'GYUR BA'I PHYIR RO, ,PHAN GDAGS PAR BYA BA DANG, PHAN 'DOGS PAR
BYED PA NYID DAG YIN NA BSKYED PAR BYA BA DANG, SKYED PAR BYED
PA'I DNGOS POR RIGS KYI, NGO BO

@190B NYID DE GRUB NA PHAN GDAGS PAR BYA BA'I NGO BO PHRA RAB
KYANG CUNG ZAD MED PA'I PHYIR 'DI JI LTAR NA BSKYED PAR BYA BA
NYID DU 'GYUR, 'ON TE DE KHYAD PAR DU BYAR MED PA YIN YANG BSKYED
PAR BYA BA NYID RGYU MED PA CAN KHO NAR NYE BAR RTOG PAR BYED PA
NA NI DE'I TSE SHES PA YOD PA LA YANG CI'I PHYIR KUN TU MA
BRTAGS,

KHYAD PAR MED PA'I PHYIR DE DANG 'DRA BA NYID DU NANG GI SKYE
MCHED LA SOGS PA DAG LA YANG DER RTOG PAR MA BYED CIG ,DE NYID
KYI PHYIR MKHAS PA RNAMS KYIS NANG GI SKYE MCHED NI RANG LAS SKYE
BAR RIGS PA MA YIN TE, YOD PA'I PHYIR SHES PA YOD PA BZHIN NO
ZHES THAL BAR BSGRUB PA 'DI NYE BAR BRJOD PA

'DIR THAL BA'I DON MI SHES PA KHA CIG 'DI LA DPE MA GRUB PA NYID
DANG GTAN TSIGS 'GAL BA NYID RJOD PAR BYED PA GANG YIN PA DE NI
DE DAG GIS YONGS SU MA SHES PA'I NYES PA KHO NA YIN TE, 'DI LTAR
GZHAN DAG LA PHAN TSUN 'GAL BA YANG DAG PAR BRJOD PAR 'DOD PAS
PHA ROL LA GRUB PA SHES

PA YOD PA LA SOGS PA KHO NA RJES SU ZLOS PA YIN GYI, BDAG NYID LA
YANG DAG PAR GRUB PA'I DNGOS PO LA CUNG ZAD KYANG MI 'DOD PAR
THAL BAR BYED PA MA YIN NO, ,SHES PA YOD PA YANG GZHAN DAG LA
YANG DAG PAR MA GRUB PA MA YIN NO, ,DE'I PHYIR DPE MA GRUB PA
NYID KYANG MA YIN LA, ,GTAN

TSIGS 'GAL BA NYID KYANG MA YIN TE, RANG GI RGYUD KYIS RTAG PA
DANG, GCIG PA NYID KYI RNAM GRANGS NGO BO BSGRUB PA LA, DE LTA
BU'I GTAN TSIGS DANG DPE MA GRUB PA'I PHYIR RO, ,DE NI GZHAN DAG
PHAN TSUN MA 'BREL BA NYID DU BRJOD PA NI BSNYAD PA TZAM ZHIG
BRJOD PAR 'DOD PAR ZAD KYI, RANG

GI RGYUD KYIS DNGOS PO'I CHOS RAB TU SGRUB PA NI MA YIN NO, ,DE
RAB TU SGRUB NA DE LA 'GAL BA NYID BRJOD PAR RIGS TE, DE LA NI
GTAN TSIGS DANG DPE DAG RAB TU MA GRUB PA'I PHYIR DE BRJOD PA
'BREL PA MED PA KHO NA YIN NO, ,'ON TE DNGOS PO'I BDAG NYID YONGS
SU GRUB KYANG PHAN PA NYID 'GA'

ZHIG KHAS LEN NA NI DE'I TSE DE DANG PHAN PA THA DAD PA DE RANG
LAS SKYE BAR MI 'GYUR TE, PHAN PA DON GZHAN DU GYUR PA KHO NA
SKYE BA'I PHYIR RO, ,JI STE THA DAD PA MA YIN NA NI PHAN PA YANG
DE DANG 'DRA BA NYID DU GRUB PA KHO NA YIN PAS DE JI LTAR GRUB
PAR 'GYUR TE, DE'I PHYIR DE LA YANG RGYU MNGON PAR BRJOD

@191A *, ,DGOS SO, ,GZHAN YANG RGYU DANG 'BRAS BU ZHES BYA BA 'DI
SHING DANG LJON PA BZHIN DU RNAM GRANGS KYI NGO BOR BRJOD PA NI
'JIG RTEN NA DE LTAR MA GRAGS SO, ,DE'I PHYIR GDON MI ZA BAR 'DI
'JUG PA'I RGYU MTSAN THA DAD PA'I RGYU CUNG ZAD CIG NYE BAR BSTAN
DGOS NA RGYU DANG 'BRAS

BU DAG GCIG PA NYID DU KHAS LEN NA DE NYE BAR BSTAN PAR YANG MI
NUS SO, ,'ON TE MNGON PAR GSAL BA'I GNAS SKABS DANG YONGS SU
'GYUR BA'I GNAS SKABS RGYU'I 'OG TU 'BYUNG BA 'BRAS BU YIN NO
ZHES STON TE, 'DI LTAR DES NA DE RNAM PAR GZHAG PA THA DAD PA'I
RGYU YOD PA KHO NA'O

SNYAM DU SEMS NA DE YANG RIGS PA MA YIN TE, GAL TE MNGON PAR GSAL
BA DANG YONGS SU 'GYUR BA SNANG BA DE DAG GCIG TU DE DANG THA DAD
PA NYID GCIG YIN NA NI DE'I TSE DNGOS PO GZHAN KHO NA LAS SKYE
BAR KHAS BLANGS PAR 'GYUR RO, ,'ON TE THA DAD PA MA YIN NA NI
DE'I TSE RGYU DANG 'BRAS BU DAG

'CHOL PA'I NYES PA DE'I SO NA 'DUG PA NYID DO, ,GCIG LA CIG CAR
GSAL BA DANG MI GSAL BA LA SOGS PA 'GAL BA'I CHOS DANG LDAN PAR
YANG JI LTAR RUNG BAR 'GYUR, DE BAS DANG PHAN TSUN 'GAL BA'I
PHYIR THA DAD PA DANG THA DAD PA MA YIN PA'I PHYOGS KYANG RIGS PA
MA YIN PA NYID DE, PHAN

TSUN SPANGS TE GNAS PA'I MTSAN NYID KYI CHOS DAG NI CIG SHOS DGAG
PA, GZHAN SGRUB PA MED NA MED PA YIN PA'I PHYIR GNYI GA MA YIN
PA'I PHYOGS SU RTOG PA YANG RIGS PA DANG LDAN PA MA YIN NO,
,GZHAN YANG GAL TE DE'I RGYUR MNGON PAR 'DOD PA'I DNGOS PO SNGON
GYI NGO BO MA BOR BA KHO NAR DE'I

'OG TU MNGON PAR GSAL BA LA SOGS PA'I GNAS SKABS SU GYUR NA NI
DE'I TSE GNAS SKABS 'CHOL BAR THAL BAR 'GYUR TE, DE'I PHYIR RTOGS
PAR BYED PA GCIG LA LTOS NAS BUM PA LA SOGS PA SNANG BA DANG MI
SNANG BAR YANG 'GYUR LA, RGAN PO LA SOGS PA'I GNAS SKABS NA YANG
BYIS PA LA

SOGS PA'I GNAS SKABS GSAL RAB TU DMIGS PAR 'GYUR RO, ,'ON TE BOR
PA'I PHYOGS YIN NA NI DE'I TSE CHA SHAS MED PA'I NGO BO YIN PA'I
PHYIR SNGON GYI BDAG NYID THAMS CAD ZHIG NA RJES SU 'GRO BA'I
RANG GI NGO BO 'GA' YANG MED PA'I PHYIR DANG, PHYIS MNGON PAR
GSAL BA'I GNAS SKABS SU YANG

@191B RDZAS GZHAN SKYES PA'I PHYIR BDAG LAS SKYE BA MA YIN PAR
GYUR CING MNGON PAR GSAL BA DANG 'GYUR BA YANG 'GA' YANG MED DO,
,GZHAN YANG GSAL BA YANG MI SNANG BA GZHAN DU GYUR BA'I MTSAN
NYID YIN PA'I PHYIR MNGON PAR GSAL BA DANG, YONGS SU 'GYUR BA 'DI
GNYI GA YANG GZHAN DU

GYUR PAS RAB TU PHYE BA LAS KUN BRTAGS PA YIN NO, ,DE NYID GZHAN
DU 'GYUR BAR RUNG BA YANG MA YIN TE, 'GAL BA'I PHYIR RO, ,'DI
LTAR DNGOS PO'I DE NYID YONGS SU GCOD PA NA GZHAN NYID RNAM PAR
BCAD NAS YONGS SU GCOD LA, GZHAN NYID KYANG DE NYID RNAM PAR BCAD
NAS YONGS SU

GCOD DE, DE LAS BZLOG PA RNAM PAR MA BCAD NA DE YONGS SU GCOD PAR
MI RUNG BA'I PHYIR RO, ,GANG LA GANG ZHIG YONGS SU GCOD PA GANG
RNAM PAR BCAD PA MED NA, MED PA DE DAG NI DE LA PHAN TSUN SPANGS
TE GNAS PA'I MTSAN NYID YIN NO, ,GANG DAG PHAN TSUN SPANGS TE
GNAS PA'I MTSAN

NYID YIN PA DE DAG KYANG CHOS CAN GCIG LA LDAN PAR MI 'GYUR TE,
DPER NA SEMS LA LUS CAN DANG LUS CAN MA YIN PA'I BYE BRAG LTA
BU'O, ,DE NYID DANG GZHAN NYID KYANG DE DANG 'DRA BAS DE'I PHYIR
'DI GNYIS GCIG LA LDAN PAR LTA GA LA 'GYUR, CHOS 'GAL BA DANG
LDAN PA YANG GCIG PA NYID

YIN NA NI THAMS CAD RDZAS GCIG PA NYID DU 'GYUR TE, DE'I PHYIR
CIG CAR DU BCINGS PA DANG, THAR PA DANG, 'CHI 'PHO BA DANG, SKYE
BA LA SOGS PAR 'GYUR RO, ,DE LTA MA YIN NA GCIG CES MING DU 'DOGS
PA TZAM KHO NA BYAS PAR 'GYUR TE, 'DI LA NI BRTZAD PA MED DO, ,DE
LTA BAS NA DNGOS

PO'I GNAS SKABS KYI BYE BRAG GANG SNGON GYI GNAS SKABS DANG MTSAN
NYID MI MTHUN PAR KUN TU RTOG PA DE NI NGO BO NYID MTSAN NYID
GZHAN YIN NA GZHAN GANG YIN PA DE JI LTAR DE'I YIN, GZHAN YANG
GAL TE 'DI'I NGO BO NYID GANG PHYIS DMIGS PA DE SNGON YANG YANG
DAG PAR YOD NA NI DE'I TSE DE LA 'DI

JI STE DMIGS PAR MI 'GYUR, 'ON TE 'DI MI SNANG BA'I NGO BO YIN
PA'I PHYIR SNGON MI DMIGS SO ZHE NA NI, DE'I RGYU'I DNGOS PO YANG
DE DANG 'DRA BA KHO NAR MI DMIGS PA'I NGO BO NYID DU THAL BA YANG
YIN LA, DMIGS PAR 'DOD PA'I NGO BO NYID 'DI YANG SNGON BZHIN DU
PHYIS KYANG MI DMIGS PAR 'GYUR RO,,

@192A *, ,JI STE BSGRIBS PA'I PHYIR MI DMIGS SO ZHE NA, DE'I TSE
PHYIS KYANG SGRIB PAR BYED PA DE'I SON 'DUG PA'I PHYIR RTAG TU MI
DMIGS PAR THAL BA NYID DO, ,'O MA LA SOGS PA CHA SHAS RNAM PA
BRGYAR GZHIGS KYANG ZHO LA SOGS PA'I NGO BO NYID LA SGRIB PAR
BYED PA DE DMIGS

PA'I RIG BYAR GYUR PA DE DMIGS PA'I GAGS BYED PAR 'GYUR BA GANG
YIN PA NI CUNG ZAD KYANG MED DO, ,GZHAN YANG GAL TE DNGOS PO'I
BDAG NYID RANG BZHIN GYIS BRTAN PA'I NGO BO NYID GCIG YIN NA NI
DE JI LTAR GZHAN NYID DU 'GYUR BA NYAMS SU MYONG BAR 'GYUR, 'ON
TE MI BRTEN PA'I NGO BO

NYID GCIG YIN NA NI DE'I TSE 'JIG PA'I NGANG CAN YIN PA'I PHYIR
'DI RJES SU 'GRO BA MED PAR RNAM PAR 'JIG PAR 'GYUR GYI, YANG
GZHAN NYID DU 'GYUR BA NYAMS SU MYONG BA NI MA YIN NO, ,DE LTA
BAS NA MNGON PAR GSAL BA DANG YONGS SU 'GYUR BA DAG RUNG BA MA
YIN PA'I PHYIR DE'I SGO NAS

RANG LAS SKYE BAR KUN BRTAGS PA GANG YIN PA DE YANG RIGS PA MA
YIN PA NYID DO, ,RANG LAS SKYE BA GLO BUR BA NYID GCIG YIN NA
YANG DNGOS PO RNAMS YUL DANG DUS LA SOGS PA NGES PA'I NGO BO NYID
LA RGYU CI ZHIG YOD DE, DNGOS PO YANG DAG PAR LTOS PA MED PA LA
NI DE LTA BU'I NGES PA SRID PAR

RIGS PA MA YIN NO, ,JI STE GZHAN LA LTOS NA NI PHA ROL LAS SKYE
BAR 'GYUR TE, PHAN PA MED PA LA LTOS PA MI 'THAD PA'I PHYIR DE
YANG 'OG NAS DGAG PAR BYA'O, ,LTOS PAR BYA BA YANG RTAG TU NYE
BA'I NGO BO YIN PA'I PHYIR DUS THAMS CAD DU SKYE BA NYID DU THAL
BA YIN NO, ,DE LTAR NA RE ZHIG THA

SNYAD DU YANG RANG LAS SKYE BA MI SRID DO, ,GZHAN LAS KYANG MA
YIN TE, 'DI LTAR DE LAS DNGOS PO SKYE BAR 'GYUR NA RTAG PA'AM MI
RTAG PA'I NGO BO ZHIG LAS 'GYUR GRANG NA, RE ZHIG RTAG PA LAS NI
THA SNYAD DU YANG DA RIGS PA MA YIN TE, DE NI RIM DANG RIM MA YIN
PA DAG GIS DON BYED PAR MI

'THAD PA'I PHYIR RO, ,RGYU NUS PA THOGS PA MED PAR YOD PA YANG
'BRAS BU RES 'GA' MI SKYE BAR MI 'GYUR LA, 'BRAS BU RGYU MA TSANG
BA MED PA YANG RES 'GA' MI 'BYUNG BAR MI 'GYUR NA GANG GI PHYIR
RIM GYIS DE'I DON BYA BA BYED PAR 'GYUR TE, GZHAN DAG GIS KHYAD
PAR DU BYAR MED PA NI DE LA

@192B LTOS PAR MI 'THAD PA'I PHYIR RO, ,LHAN CIG BYED PA'I RGYU
DANG 'BREL BA'I RANG BZHIN RJES SU 'BRANG NA NI DE DANG 'DRA BA
LHAN CIG BYED PA RNAMS KYANG RTAG TU RJES SU 'BRANG BAR THAL BA
YIN NO, ,JI STE RJES SU MI 'BRANG NA NI DE'I RTAG PA NYID NYAMS
PAR 'GYUR RO, ,DE'I PHYIR 'DI YANG LHAN CIG

BYED PA'I RKYEN LA LTOS PA MA YIN NO, ,RGYU RTAG PA LA RAG LAS TE
SKYE BA'I 'BRAS BU YANG RKYEN GZHAN LAS LTOS PA MA YIN TE, DE NI
MED PA'I PHYIR RO, ,MED BZHIN DU YANG DE DANG 'BREL BA'I BDAG
NYID KYI DNGOS PO 'THOB PA'I PHYIR BLOS KUN BRTAGS PA'I LTOS PAR
RNAM PAR 'JOG MOD KYI, 'ON

KYANG DE MNGON PAR 'GRUB PAR BYA BA LA RGYU NUS PA THOGS PA MED
PA GANG YIN PA DE NYID LA DES PHAN 'DOGS PA NYID KYIS LTOS PAR
BYA'I, GZHAN LA NI MA YIN NO, ,DE'I PHYIR RTAG PAR 'DOD PA'I
DNGOS PO RTAG TU PHAN 'DOGS PA NYID DU NYE BAR MTHU THOGS PA MED
PA NYID BOR TE, DE LAS GZHAN PA

LA CI STE LTOS, 'BRAS BU LHAN CIG BYED PA'I RKYEN RNAMS LA LTOS
SU CHUG NA YANG, 'ON KYANG DE'I RGYU DBANG PHYUG LA SOGS PA GANG
YIN PA DE MTHU THOGS PA MED PA YIN NA GO JI STE BTANG SNYOMS SU
'DUG STE GANG GIS NA DE SKYE BAR MI 'DOD BZHIN DU YANG NAN GYIS
DRANGS TE SKYE BAR MI BYED, DE LTA

NA DES BDAG NYID KYI MTHU NYE BAR BSTAN PAR 'GYUR GYI, GZHAN DU
NI MA YIN NO, ,DE LTA BAS NA RIM CAN MA YIN PA LAS DNGOS PO RIM
GYIS SKYE BAR MI 'GYUR RO, ,GAL TE 'DI SNYAM DU 'BRAS BU RGYU'I
CHOS THAMS CAD KYI RJES SU BYED PA NYID NI MA YIN TE, DE NYID THA
DAD PA MA YIN PAR THAL

BAR 'GYUR BA'I PHYIR RO, ,DE'I PHYIR GDON MI ZA BAR DE GNYIS RNAM
PA 'GA' ZHIG THA DAD PAR 'GYUR DGOS SO, ,DES NA RGYU RIM CAN MA
YIN PA LAS KYANG 'BRAS BU RIM DANG LDAN PA MI 'GAL BA KHO NA'O
SNYAM DU SEMS NA, DE NI RIGS PA MA YIN TE, 'BRAS BU RGYU'I CHOS
THAMS CAD KYI

RJES SU BYED PAR NI MI SMRA'O, ,'ON KYANG RE ZHIG GDON MI ZA BAR
'BRAS BU RGYU LA YOD PA'I RJES SU 'GRO BA DANG, LDOG PA'I RJES SU
BYED PAR NI 'GYUR DGOS TE, RGYU DANG 'BRAS BU'I DNGOS PO'I RGYU
NI 'DI TZAM DU ZAD PA'I PHYIR RO, ,'BRAS BU 'GA' YANG DNGOS PO
RTAG PA LA YOD PA'I LDOG

@193A *, ,PA'I RJES SU BYED PA NI MED DE, RTAG PA LA LDOG PA MED
PA'I PHYIR RO, ,DE LTA MA YIN NA NI MI RTAG PA KHO NAR 'GYUR GYI,
RTAG PA NI MA YIN NO, ,RJES SU 'GRO BA'I RJES SU BYED PA YANG MA
YIN TE, DE MA TSANG BA MED PAR NYE YANG RES 'GA' 'BRAS BU MI SKYE
BA'I

PHYIR RO, ,GANG ZHIG GANG LA YOD PA'I RJES SU BYED PA 'GRO BA
DANG LDOG PA DAG GIS RJES SU MI BYED PA DE NI DE'I 'BRAS BUR RIGS
PA MA YIN TE, HA CANG THAL BAR 'GYUR BA'I PHYIR RO, ,'BRAS BU YOD
PA NI LTOS PAR RIGS PA YANG MA YIN TE, DE NI BDAG NYID THAMS CAD
KYIS GRUB

ZIN PAS THAMS CAD LA RE BA MED PA'I PHYIR RO, ,DE LTAR NA RE ZHIG
RTAG PA LA RIM GYIS DON BYED PA'I MTHU RIGS PA MA YIN NO, ,CIG
CAR YANG MA YIN TE, DE'I DON BYED PA'I RANG BZHIN DE LTA BU ZHIG
YANG RJES SU 'BRANGS NA 'BRAS BU'I SKYED PA DANG 'BRAL BAR MI
RUNG BA'I PHYIR RO, ,JI STE

MI 'BRAL NA NI DE'I RTAG PA NYID NYAMS PA YIN NO, ,'ON TE YANG
'DI'I NUS PA'I RANG BZHIN DUS PHYIS KYANG RJES SU 'BRANG MOD KYI,
'ON KYANG RE ZHIG DES 'BRAS BU THAMS CAD SNGAR BSKYED ZIN PA GANG
YIN PA DE NI YANG BSKYED PAR NUS PA MA YIN PA KHO NA STE, DE NI
SKYES ZIN PA'I PHYIR RO, ,GZHAN

DE DANG 'DRA BA GANG YIN PA DE CI STE MI SKYED CES BRGAL ZHING
BRTAG PAR 'OS PA YANG MA YIN TE, DE LA DES MI NUS PA'I PHYIR RO,
,NUS PA YIN NA NI SNGAR BSKYED ZIN PA KHO NAR 'GYUR RO SNYAM DU
SEMS NA, DE NI RIGS PA MA YIN TE, DES SNGAR BSKYED ZIN PA'I 'BRAS
BU MI SKYED

DU CHUG KYANG, 'ON KYANG 'DI'I SKYED PAR NUS PA'I RANG BZHIN RJES
SU 'BRANG BA NI RNAM PAR NYAMS PAR 'GYUR TE, GANG ZHIG GANG GI
TSE GANG SKYED PAR MI BYED PA NI DE'I TSE DE LA MTHU THOGS PA MED
PA YIN NO ZHES BRJOD PAR RIGS PA MA YIN NO, ,DE'I PHYIR 'DI NI
SNGAR YANG DUS PHYIS BZHIN DU

SKYED PAR BYED PA MA YIN PA KHO NAR 'GYUR TE, SKYED PAR BYED PA
MA YIN PA'I GNAS SKABS DANG KHYAD PAR MED PA'I PHYIR RO, ,'DIS
DUS PHYIS KYANG SNGON BZHIN DU SKYED PAR BYED PA NYID DU YANG
'GYUR RO, ,DE LTA MA YIN NA CHOS 'GAL BA DANG LDAN PA'I PHYIR
'DI'I GCIG PA NYID RNAM PAR NYAMS

@193B PAR 'GYUR RO, ,DE LTA BAS NA DE CIG CAR DON BYED PA YANG MA
YIN NO, ,RIM DANG CIG CAR DAG LAS MA GTOGS PA GANG GIS NA DON BYA
BA BYED PAR 'GYUR BA'I RNAM PA GZHAN YANG YOD PA MA YIN TE, ,DE
DAG NI PHAN TSUN YONGS SU GCOD PA RNAM PAR BCAD PA MED NA MED PA
NYID KYIS PHAN

TSUN SPANGS TE GNAS PA'I MTSAN NYID DAG GANG YANG RUNG BA ZHIG
DGAG PA GZHAN SGRUB PA MED NA MED PA YIN PA'I PHYIR RO, ,DE LTAR
NA RE ZHIG GZHAN RTAG PA LAS SKYE BAR RIGS PA MA YIN NO, ,MI RTAG
PA LAS KYANG MA YIN TE, 'DI LTAR MI RTAG PA NI DNGOS PO SKAD CIG
MAR GNAS PA'I

CHOS CAN KHO NA YIN PAR RIGS TE, BSKAL PAR GNAS PA NI KHYAD PAR
MED PAS SNGON BZHIN DU PHYIS KYANG 'JIG PAR MI RUNG BA'I PHYIR
RO, ,DE'I PHYIR 'BRAS BU SKYE BA NA 'DAS PA LAS 'GYUR TE, DPER NA
BYE BRAG TU SMRA BA RNAMS KYIS RNAM PAR SMIN PA'I RGYU 'DAS PA
LAS KYANG 'BRAS BU NYE BAR

BRJOD PA'AM, MA 'ONGS PA LAS TE DPER NA, DE DAG NYID KYIS MA
'ONGS PA'I SKYE BA YANG BSKYED PAR BYA BA SKYED PAR BYED PA YIN
NO ZHES NYE BAR BRTAGS PA LTA BU'AM, DA LTAR GYI BYED PA LAS
KYANG YIN GRANG NA, DE LA RE ZHIG 'DAS PA LAS ZHES BYA BA NI RIGS
PA MA YIN TE, 'DAS PA NI MED

PA'I PHYIR RO, ,DE LAS SKYE BAR KHAS LEN NA NI 'DI RGYU MED PA
NYID DU YANG 'GYUR RO, ,'DI LTAR 'DAS PA ZHES BYA BA CI LA BYA,
GANG RANG GI NGO BO LAS NYAMS PA YIN GRANG, DE LTA MA YIN NA DE
LTA BZHIN DU MA NYAMS PA'I BDAG NYID YIN PA'I PHYIR JI LTAR 'DAS
PAR 'GYUR, NYAMS

PA'I NGO BO NYID GANG YIN PA DE YANG RANG GI NGO BO YOD PA MA YIN
PA'I PHYIR JI LTAR 'BRAS BU NYE BAR SKYED PAR 'GYUR TE, DON BYED
PA NI RANG GI NGO BO LA RAG LAS PA'I PHYIR RO, ,'ON TE BYED PA LA
SOGS PA ZHIG PA NYID KYIS DE 'DAS PA ZHES BYA'I, RANG GI NGO BO
NYAMS PAS NI MA YIN NO ZHE NA,

DE LTA NA NI YANG BYED PA ZHIG PA DE LAS 'BRAS BU SKYE BAR NI
RIGS PA MA YIN NO, ,DE LTA MA YIN TE, 'BRAS BU NYE BA SKYED NA JI
LTAR BYED PA ZHIG PAR 'GYUR, DNGOS PO'I NGO BO GCIG LA BYED PA
DANG, BYED PA MA YIN PA'I BYA BA DAG KYANG RIGS PA MA YIN TE, THA
DAD PAR THAL BAR 'GYUR

@194A *, ,PA'I PHYIR DANG CHA SHAS MED PA'I PHYIR RO, ,BYED PA NI
'PHEN PA TZAM DU 'GYUR GYI, RAB TU 'BYIN PA MA YIN PA YANG MA YIN
TE, KHYAD PAR MED PA'I PHYIR 'PHEN PA'I DUS NYID DU DE RAB TU
'BYIN PAR YANG 'GYUR RO, ,DE LTA MA YIN NA SNGON BZHIN DU PHYIS
KYANG DER

MI 'GYUR RO, ,GZHAN YANG BYED PA ZHES BYA BA GANG YIN PA DE GAL
TE NUS PA'I NGO BO'AM, BYA BA'I NGO BO ZHIG YIN PAR 'GYUR GRANG
NA, NGO BO DE DAG GNYI GA YANG GAL TE DNGOS PO LAS DON GZHAN THA
DAD PA ZHIG YIN NA NI DE'I TSE DE JI LTAR ZHIG CES BRJOD PAR BYA,
GAL TE RANG GI NGO BO

NYAMS PA YIN NA NI DE'I TSE DNGOS PO THAMS CAD RTAG TU YOD PA
NYID DU SMRA BA NYAMS PAR 'GYUR RO, ,DON GZHAN DE ZHIG KYANG
DNGOS PO'I RANG GI NGO BO RNAM PAR MA G-YOS PA ZHIG PA NYID DU
'GRUB PAR MI 'GYUR TE, LHA SBYIN SHI YANG MCHOD SBYIN RANG GI NGO
BO LAS MA NYAMS PA'I NGO BO YANG

SHI ZHES BYA BA NI MA YIN NO, ,'ON TE BYED PA GZHAN ZHIG PA'I
PHYIR DE ZHIG PA YIN NO ZHE NA, DE NI RIGS PA MA YIN TE, THUG PA
MED PAR 'GYUR BA'I PHYIR BYED PA LA BYED PA GZHAN YOD PA NI MA
YIN TE, DE LA YANG BRGAL ZHING BRTAG PA MTSUNGS PA'I PHYIR RO,
,DE'I PHYIR GANG YANG 'JIG PAR

'GRUB PAR MI 'GYUR RO, ,BYED PA DON GZHAN NYID YIN NA YANG NA
YANG DNGOS PO RGYU MA YIN PA NYID DU 'GYUR TE, BYED PA KHO NA LAS
'BRAS BU SKYE BA'I PHYIR RO, ,DE'I PHYIR DNGOS PO MED PA NYID DU
THAL BA YIN TE, DNGOS PO'I MTSAN NYID NI DON BYED NUS PA YIN PA'I
PHYIR RO, ,BYED PA DON GZHAN DU GYUR PA

GNYI GA'I NGO BO DE YANG 'BRAS BU NYE BAR SKYED PA NA GAL TE BYED
PA RANG GI NGO BOR GYUR PA KHO NAS SKYED DO ZHES BYA BAR 'DOD NA
NI DE'I TSE DNGOS PO YANG DE BZHIN DU SKYED PAR 'GYUR BA NYID PAS
DON GZHAN DU RTOGS PAS CI ZHIG BYA, DON GZHAN DU GYUR PA ZHES BYA
BA'I PHYOGS YIN NA NI DE'I TSE DE LAS YANG BYED

PA GZHAN DU RTOG NA THUG PA MED PAR 'GYUR BA'I PHYIR GANG YANG
RGYU NYID DU GRUB PAR MI 'GYUR RO, ,DNGOS PO PHAN DANG MI BYED
PA'I PHYIR 'DI'I BYED PA'I PHYIR 'DI YIN NO ZHES BYA BA'I 'BREL
BA YANG MI 'GRUB STE, 'BREL PA NI THAMS CAD DU PHAN 'DOGS PA KHO
NAS RAB TU BYE BA'I PHYIR RO, ,'ON TE DE LA DNGOS

@194B PO PHAN PA NYID DU KHAS LEN NA NI DE'I TSE GAL TE DNGOS PO
BYED PA'I BDAG NYID DU GYUR BA'I DBANG GIS BYED PA LA PHAN 'DOGS
NA DE'I TSE 'BRAS BU LA YANG CI STE DE BZHIN DU PHAN 'DOGS PAR MI
'GYUR, GANG GIS NA BYED PA DON GZHAN DU BYED BAR RTOG PAR BYED,
BYED PA DNGOS PO YOD PA

TZAM LA RAG LAS PA YIN NA NI RGYU MA TSANG BA MED PA'I PHYIR RTAG
TU NYE BA YIN TE, 'JIG PA YANG 'GRUB PAR MI 'GYUR RO, ,'ON TE DON
GZHAN DU GYUR PA YIN NA NI DE'I TSE 'DI DANG YANG LHAN CIG 'BREL
PAR MA GRUB PO, DE'I PHYIR BYED PA RNAMS KHO NA PHAN TSUN SBYOR
BA'I PHYIR DNGOS PO NI

GYI NAR 'DUG PA NYID DU 'GYUR RO, ,SKAD CIG MA RNAMS NI SKYES MA
THAG TU MI GNAS PA'I PHYIR BYED PAR BYA BA'I NGO BOR YANG RIGS PA
MA YIN PA NYID DO, ,SKAD CIG MA MA YIN PA RNAMS KYANG NAM MKHA'
BZHIN DU RTAG TU GNAS PA'I NGO BOR GCIG PA'I PHYIR BYA BA DANG
LDAN PAR RIGS PA MA

YIN PA NYID PAS GANG LA YANG BYA BA ZHES BYA BA MED DO, ,DE LTA
BAS NA DNGOS PO'I NGO BO NYID KHO NA NUS PA DANG BYED PA LA SOGS
PA'I SGRAR BRJOD KYI, DON GZHAN NI MA YIN NO, ,BYED PA DNGOS PO
LAS THA MI DAD PA GNYI GA'I NGO BO DE ZHIG STE, RANG GI NGO BO
NYAMS PA'I MTSAN NYID YIN NA

DNGOS PO YANG DE DANG THA MI DAD PA YIN PA'I PHYIR RANG GI NGO BO
NYAMS PA YIN PAS JI LTAR 'DAS PA YOD PA NYID DU 'GRUB PAR 'GYUR,
DNGOS PO'I RANG GI NGO BO BZHIN DU BYED PA YANG MI 'JIG PAR THAL
BAR 'GYUR BA'I PHYIR BYED PA ZHIG PA NYID DU 'GRUB PAR YANG MI
'GYUR RO, ,JI STE YANG

BYED PA DE NYID GZHAN DAG NYID DU BRJOD PAR BYA BA MA YIN PA KHO
NA'O SNYAM DU RTOG PAR BYED DE, DE'I TSE BTAGS PAR YOD PA NYID
KYIS DNGOS PO MED PA'I PHYIR DE'I DBANG GIS DUS GSUM RNAM PAR
GZHAG PA YANG DAG PAR MI 'GYUR RO, ,DNGOS POR YOD PA NI RNAM PA
GANG GIS KYANG BRJOD

PAR BYA BA MA YIN PA NYID DU 'THAD PA MA YIN TE, THAMS CAD BRJOD
PAR BYA BA MA YIN PA NYID DU THAL BAR 'GYUR BA'I PHYIR RO, ,DE
LTA BAS NA 'DAS PA DNGOS PO MED PA'I PHYIR DE LAS 'BRAS BU SKYE
BA MA YIN NO, ,MA 'ONGS PA LAS KYANG MA YIN TE, DE YANG 'DAS PA
BZHIN DU MED PA'I

@195A *, ,PHYIR TE 'DI LTAR BDAG NYID DU MA RED PA'I PHYIR MA
'ONGS PA ZHES BYA BA NA DE LTA BU NAM MKHA'I PADMA DANG 'DRA BA
GANG YIN PA DE LAS NI 'BRAS BU SKYE BAR RIGS PA MA YIN NO, ,'ON
TE BYED PA MA THOB PA NYID KYIS DE MA 'ONGS PA ZHES BYA NA NI
DE'I TSE DE LAS SHIN TU YANG 'BRAS

BU SKYE BAR MI RIGS PA NYID DE, BYED PA MA THOB PA'I PHYIR RO,
,DNGOS PO THAMS CAD RTAG TU YOD PA NYID YIN NA GO JI STE 'GA'
ZHIG GIS RES 'GA' BYED PA THOB PAR MI 'GYUR TE, DE 'THOB PA'I
RGYU RNAMS MA TSANG BA MED PA'I PHYIR RO, ,BYED PA DNGOS PO LAS
DON GZHAN DU GYUR PA YANG MA

YIN NO ZHES SNGAR BSTAN ZIN TO, ,DON GZHAN MA YIN PA NYID YIN NA
NI THA DAD PA MA YIN PA'I PHYIR BYED PA BZHIN DU RANG GI NGO BO
YANG MA THOB PA'I PHYIR MA 'ONGS PA NYID YOD PA NYID DU 'GRUB PAR
YANG MI 'GYUR LA, DNGOS PO'I RANG GI NGO BO BZHIN DU DE DANG THA
MI DAD PA'I BYED PA YANG RTAG TU YOD PA'I PHYIR

RTAG TU MA THOB PA NYID DU YANG 'GRUB PAR MI 'GYUR RO, ,DE LTA
BAS NA MA 'ONGS PA MED PA'I PHYIR DE LAS 'BRAS BU SKYE BA NI MA
YIN NO, ,DA LTAR GYI LAS ZHES BYA BA'I PHYOGS KYANG MA YIN TE,
'DI LTAR DE LAS 'BRAS BU YANG DAG PAR SKYE NA DUS MNYAM PA'AM,
DUS THA DAD PA ZHIG TU SKYE BAR

'GYUR GRANG NA, RE ZHIG DUS MNYAM PA NI MA YIN TE, 'BRAS BU SKYE
BA'I SNGON RUL NA RGYU YANG RI BONG GI RVA BZHIN DU MED PA NYID
KYIS NUS PAR MI RUNG BA'I PHYIR RO, ,GANG GI TSE RGYU BDAG NYID
KYI DNGOS POR RED PA NYID KYIS NUS PA YIN PA DE'I TSE NI 'BRAS BU
YANG DE DANG DUS MNYAM PAR YOD PA

NYID KYIS GRUB PA KHO NA YIN PAS DE LA DE CUNG ZAD KYANG MI BYED
PA'I PHYIR RO, ,RGYUR THA SNYAD GDAGS PA YANG RIGS PA MA YIN TE,
DPER NA 'BRAS BUR MNGON PAR 'DOD PA DE NYID RGYU MA YIN PA BZHIN
NO, ,DE LTA MA YIN NA RGYU DANG 'BRAS BU DAG 'CHOL PA KHO NAR
'GYUR RO, ,DUS THA DAD

PA ZHES BYA BA'I PHYOGS KYANG MA YIN TE, 'DI LTAR GAL TE 'BRAS BU
SNGON GYI DUS NA YOD PA YIN NA DE LTA NA NI MA 'ONGS PA KHO NA
LAS 'BYUNG BAR 'GYUR TE, DE YANG RIGS PA MA YIN PAR SNGAR BSTAN
ZIN TO, ,'ON TE SKAD CIG MA GZHAN GYIS CHOD PA'I 'OG TU YIN NA NI
DE'I TSE DE 'DAS PA KHO

@195B NA LAS 'GYUR TE, DE YANG RIGS PA MA YIN NO ZHES SNGAR BSHAD
ZIN TO, ,JI STE MCHOD PA YIN NA NI DE GNYIS BDAG NYID THAMS CAD
KYIS MCHOD PA'I PHYIR DUS MNYAM PA NYID DU THAL BAR 'GYUR RO,
,GAL TE 'DI SNYAM DU 'BRAS BU MCHOD PAR SKYE MOD KYI, 'ON KYANG
DUS MNYAM PA

NYID DU THAL BA MA YIN TE, SKAD CIG MA GNYIS PA LA 'BRAS BU YOD
PAR KHAS BLANGS PA'I PHYIR LA, DE'I TSE YANG SKAD CIG MA YIN PA'I
PHYIR RGYU MA GNAS PA YIN NO, ,'DIR BCOM LDAN 'DAS KYIS 'DI YOD
NA 'DI 'BYUNG ZHES RGYU DANG 'BRAS BU'I DNGOS PO STON PAR MDZAD
PAS RNAM PAR

RTOG PA GSUM BOR NAS RNAM PAR RTOG PA BZHI PA ZHAL GYIS BZHES SO,
,'DI LTAR YANG RNAM PAR RTOG PA NI 'BRAS BU RGYU'I SNGON ROL NA
YOD PAR 'GYUR BA'AM, ,RGYU DANG 'BRAS BU LHAN CIG YOD PA'AM, SKAD
CIG MA GZHAN GYIS CHOD PA'AM, ,MCHOD PAR SKAD CIG MA GNYIS PA LA
YOD CES BYA BA BZHI 'BYUNG BAR 'GYUR RO, ,

DE LA SNGON GYI DUS NA YOD PA NI RGYU YOD NA 'BYUNG BA MA YIN TE,
DE NI DANG PO NYID NAS GRUB ZIN PA'I PHYIR RO, ,DUS MNYAM DU
SKYES PA YANG RGYU YOD NA 'BYUNG BA MA YIN TE, ,DE YANG YOD PA'I
PHYIR TE, 'DI LTAR DUS MNYAM PA NYID NI 'BRAS BU MED PA'I DUS NA
RGYU YANG MED LA, RGYU YOD NA 'BRAS BU YANG YOD PA YIN NO, ,SKAD
CIG MA GSUM PA LA

SOGS PA NA YOD PA YANG RGYU YOD NA 'BYUNG BA MA YIN TE, SKAD CIG
MA GNYIS PA KHO NA LA RGYU ZHIG PA NYID KYIS MED PA'I PHYIR RO,
,DE LTA BAS NA SKAD CIG MA GNYIS PA YOD PA'I 'BRAS BU KHO NA RGYU
YOD NA 'BYUNG BA YIN TE, 'DI LTAR SKAD CIG MA DANG PO LA YOD PA'I
RGYU NI DE'I GNAS SKABS NA

YOD PA KHO NA YIN LA, DE DANG MCHOD PA NYID DU SKAD CIG MA GNYIS
PA LA 'BRAS BU YOD PAR NYAMS SU MYONG BA LA 'DI YOD NA 'DI 'BYUNG
ZHES BYA'O, ,'BRAS BU'I DUS NA RGYU YOD PAR THAL BA YANG MA YIN
TE, SKAD CIG MA NYID KYIS DE'I TSE DE MED PA'I PHYIR RO, ,RGYU
ZHIG PA LAS 'BRAS

BU SKYE BAR YANG THAL BA YANG MA YIN TE, SKAD CIG MA DANG PO'I
GNAS SKABS NA RGYU MA ZHIG PA'I PHYIR LA, DE NYID LAS MCHOD PAR
'BRAS BU SKYE BA'I PHYIR RO, ,DE LTA MA YIN NA SKAD CIG MA GSUM
PA LA 'BRAS BUR 'GYUR RO SNYAM DU SEMS NA, DE YANG RIGS PA MA YIN
TE, 'DI

@196A *, ,LTAR GAL TE BAR NA DUS GZHAN PHRA RAB KYANG MED PA'I
PHYIR RGYU YOD PA DANG 'BRAS BU DUS GZHAN GYIS MCHOD PA NYID DU
'DOD NA NI DE'I TSE BDAG NYID MI TSUGS LA, CI DUS GCIG PA NYID DU
THAL BAR 'GYUR RAM, 'ON TE MA YIN ZHES DPYOD CIG ,DNGOS PO CHA

SHAS MED PA DUS GZHAN GYIS MCHOD PA GNYIS LA NI DUS GCIG PA MA
GTOGS PAR RNAM PA GZHAN YOD PA MA YIN TE, DE GNYIS BDAG NYID
THAMS CAD KYIS MCHOD PA'I PHYIR RO, ,BAR DU 'BYUNG BA'I DUS GZHAN
MED NA GDON MI ZA BA SKAD CIG MA SNGA MA DANG PHYI MA DAG REG PA
KHO NAR

'GYUR TE, DE'I PHYIR SKAD CIG MA THAMS CAD SKAD CIG MA GCIG KHO
NA'I NANG DU 'DUS PAS RDUL PHRA RAB RNAMS BDAG NYID THAMS CAD
KYIS SBYOR NA GONG BU RDUL PHRAN TZAM NYID DU THAL BA DANG 'DRA
BAR BA SKAL BA YANG SKAD CIG MA TZAM NYID DU THAL BA YIN NO,
,DE'I PHYIR JI LTAR KHA CIG DNGOS

PO RNAMS KYI YUL GYI RIM PAR SNANG BA NI TSAD MAS GNOD PA'I PHYIR
KUN RDZOB PA KHO NAR 'DOD PA LTAR DUS KYI RIM PA YANG RMI LAM LA
SOGS PA DAG NI BSKAL PA LA SOGS PAR SNANG BA BZHIN DU DE DAG 'DRA
BAR 'GYUR RO, ,SBYOR BA NI GANG DAG DUS GZHAN GYI BDAG NYID THAMS
CAD MCHOD PA DE

DAG LA SNGON GYI DUS NYID DANG PHYI MA'I DUS NYID MED DE, DPER NA
RVA G-YAS PA DANG G-YON PA DAG LTA BU'O, ,RGYU DANG 'BRAS BU DAG
KYANG DUS GZHAN GYIS BDAG NYID THAMS CAD KYIS MCHOD PA RANG BZHIN
GYI GTAN TSIGS YIN NO, ,'ON TE PHYOGS GCIG GIS MCHOD PA YIN GYIS
BDAG NYID

THAMS CAD KYIS MA YIN NO ZHES BYA BAR RTOG NA, DE'I TSE SKAD CIG
MA CHA SHAS DANG BCAS PA NYID DU THAL BA YIN TE, DES NA DUS KYI
MTHA'I MTSAN NYID SKAD CIG MA NYAMS PAR 'GYUR RO, ,'ON TE YANG
'BRAS BU SKYE BA'I DUS NA RGYU MED PA'I PHYIR MED PA DANG LHAN
CIG BDAG NYID THAMS CAD DAM

PHYOGS GCIG GIS MCHOD CES BYA BA LA SOGS PA'I BSAM PA MI 'JUG PA
KHO NA'O SNYAM NA, DE YANG RIGS PA MA YIN TE, DE'I TSE BAR NA DUS
GZHAN MI SRID PA'I PHYIR RGYU MED PA DE NYID RIGS PA MA YIN NO,
,GAL TE YANG 'BRAS BU SKYE BA'I DUS NA RGYU MED NA NI DE'I TSE
'BRAS BU RGYU MED PA CAN KHO NAR

@196B 'GYUR RO, ,RGYU ZHIG PA LAS 'BRAS BU 'DOD PAR 'GYUR GYI, DA
LTAR GYI LAS NI MA YIN TE, MED NA DA LTAR NYID DU MI RUNG BA'I
PHYIR DANG, DA LTAR NYID YIN NA NI DE'I TSE DE MED PAR 'GAL BA'I
PHYIR RO, ,YOD PA NYID DU KHAS LEN NA YANG JI STE MCHOD PA LA
SOGS PA'I BSAM PA 'JUG PAR MI

'GYUR, JI STE YANG 'BRAS BU SKYE BA'I DUS NA RGYU YOD PA KHO NA
YIN LA, 'BRAS BU YOD PA'I DUS NA NI MED PA YIN TE, DE'I PHYIR
MCHOD PA LA SOGS PA'I BSAM PA MI BYA'O ZHE NA, DE YANG RIGS PA MA
YIN TE, SKYE BA NI YOD PA LAS DON GZHAN MA YIN PA'I PHYIR RO,
,'DI LTAR KHYED NI RGYU

DANG BAR MED PA KHO NAR 'BRAS BU YOD PA SKYE BA YIN NO ZHES BRJOD
DO, ,BAR MED PAR YOD DO ZHES SMRA BA DAG GIS KYANG MCHOD PA CUNG
ZAD CIG KHAS BLANGS PA KHO NA YIN NO, ,DE LTA MA YIN NA BAR MED
PA ZHES BYA BA'I SGRA'I DON CI ZHIG YIN PAR 'GYUR, BAR MED PA
DANG MCHOD PA DANG REG PA ZHES BYA

PA LA SOGS PA NI DON THA DAD PA MA YIN PA'I PHYIR DE KHAS BLANGS
NA SHUGS KYIS RGYU DANG 'BRAS BU DAG DUS GCIG PA NYID DU KHAS
BLANGS PAR 'GYUR TE, YOD PA DUS GZHAN GYIS MCHOD PA GNYIS LA GNAS
SKABS GZHAN MI SRID PA'I PHYIR RO, ,GZHAN YANG RGYU ZHIG PA LAS
'BRAS BU SKYE BAR THAL NA NI MI

RUNG BAS KHYED KYIS DE YENGS SU SPANGS TE, DE LTAR GYI RGYU LAS
MCHOD PAR 'BRAS BU SKYE BAR KHAS BLANGS PA YIN NO, ,DE LA NI CI
BDAG NYID THAMS CAD KYIS MCHOD DAM, 'ON TE PHYOGS GCIG GIS ZHES
BYA BA'I BSAM PA 'DI 'JUG PA NYID DE, DE LA RNAM PA GZHAN MI SRID
PA'I PHYIR RO,,

DE LTA BAS NA RGYU NI 'BRAS BU'I SKAD CIG MA DANG MCHOD PA KHO NA
YIN LA, DE YANG PHYOGS GCIG GIS KYANG MA YIN, BDAG NYID THAMS CAD
KYIS KYANG MA YIN NO ZHES SMRA BAS CI ZHIG SMRAS PAR 'GYUR ZHE
NA, MCHOD PA ZHES YIN LA, MCHOD PA ZHES YIN LA, MCHOD PA YANG MA
YIN NO ZHES BYA BAR 'GYUR TE, SHIN TU LEGS

PAR SMRAS BA 'DI LTA BU GZHAN SU ZHIG SMRA BAR 'OS, GZHAN YANG
GAL TE 'BRAS BU YOD PA'I DUS NA RGYU MED PA YIN NA NI DE'I TSE
RGYU MA ZHIG PA KHO NA LAS 'BRAS BU 'BYUNG NGO ZHES BRJOD PAR MI
BYA STE, DE'I TSE RGYU MA ZHIG PA 'GA' YANG MED PA'I PHYIR RO,
,GANG GI TSE RGYU MA ZHIG PA DE'I TSE 'BRAS BU MED

@197A *, ,PA'I PHYIR DE JI LTAR MA ZHIG PA LAS 'BYUNG BAR 'GYUR,
GAL TE 'DI SNYAM DU JI LTAR DNGOS PO RANG ZHIG NAS MED PA LHAN
CIG MA CHOD PA YIN YANG DUS GCIG PA NYID MA YIN PA DANG, JI LTAR
GRIB MA DANG, NYI MA DAG DANG 'BAB CHU'I RGYUN DAG LA CHU'I RGYUN
SNGA PHYI DAG

MED PA YIN YANG YUL GCIG PA NYID MA YIN PA DE BZHIN DU 'DIR YANG
RGYU DANG 'BRAS BU DAG YANG DAG PAR MED PA YIN YANG DUS MNYAM PA
NYID DU MI 'GYUR RO SNYAM DU SEMS NA DE YANG RIGS PA MA YIN TE,
'DI LA YANG BRGAL ZHING BRTAG PA MTSUNGS PA'I PHYIR RO, ,'DI LTAR
DE LA YANG DNGOS

PO DANG DNGOS PO MED PA DAG PHYOGS GCIG GIS MCHOD PA YIN NA NI
DE'I TSE CHA SHAS DANG BCAS PA NYID DU THAL BA YIN NO, ,GAL TE
BDAG NYID THAMS CAD KYIS YIN NA NI DE'I TSE DUS GCIG PA NYID YIN
NO, ,DE BZHIN DU GRIB MA DANG, NYI MA DANG, CHU'I RGYUN DAG KYANG
BDAG NYID THAMS CAD KYIS MA

CHOD PA YIN NA NI YUL GCIG PA NYID DU 'GYUR RO, ,PHYOGS GCIG GIS
MCHOD NA NI CHA SHAS DANG BCAS PA NYID DU THAL BA YIN NO, ,KHO BO
CAG LA NI DNGOS PO DANG DNGOS PO MED PA LA SOGS PA 'DI THAMS CAD
DON DAM PAR MA GRUB STE, DE NI DNGOS PO DANG DNGOS PO MED PA LA
SOGS PA SPROS PA'I

DRA BA MTHA' DAG DANG BRAL BA'I PHYIR RO, ,GANG LA MCHOD PA LA
SOGS PA YANG DAG PAR 'GYUR PA DNGOS PO MED PA ZHES BYA BA NI THA
SNYAD DU YANG 'GA' YANG MED DO, ,'ON KYANG DUS PHYI MAR DNGOS
PO'I RANG GI NGO BO DGAG PA TZAM LA GDAGS PA DE LTAR BYAS TE, DE
YANG BAR MED PAR CI YANG MI 'BYUNG

STE; MED PA 'BA' ZHIG TU ZAD DO, ,DGAG PA TZAM NI CI YANG MA YIN
PA'I PHYIR DE DANG LHAN CIG DON DAM PA PA'I MCHOD PA LA SOGS PA'I
BSAM PA MI 'JUG PA'I PHYIR RO, ,RGYU DANG 'BRAS BU DAG NI DON DAM
PAR DNGOS PO NYID DU KHAS BLANGS PA'I PHYIR PHYOGS GCIG GIS MCHOD
PA LA SOGS PA'I BSAM

PA 'JUG PA NYID DO, ,'PHAGS PA S'A LU LJANG PA'I MDO LAS, BCOM
LDAN 'DAS KYIS SRANG MDA'I MTHON DMAN GYI DPES RGYU DANG 'BRAS BU
MCHOD PA NYID DU GSUNGS PA GANG YIN PA DE NI CHAD PAR LTA BA
SPANGS PA'I PHYIR RGYU DANG 'BRAS BU'I DNGOS PO KUN RDZOB PA KHO
NA YIN PAR LTA'I, DON DAM PA NI MA

@197B YIN TE, DON DAM PAR SRANG MDA' MA GRUB PA'I PHYIR RO, ,'DI
LTAR GAL TE SRANG MDA' YAN LAG CAN GYI NGO BO ZHIG DPE NYID DU
STON NA NI DE MA GRUB STE, GCIG LA CIG CAR MTHON DMAN LA SOGS PA
PHAN TSUN 'GAL BA'I BYA BA GNYIS DANG LDAN PAR MI RUNG BA'I PHYIR
RO, ,DE NI RDUL PHRA RAB

BSAGS PA'I BDAG NYID DU YANG MA GRUB STE, RDUL RNAMS CHA SHAS MED
PA NYID KYIS BSAGS PA MI RUNG BA'I PHYIR RO, ,CHA SHAS DANG BCAS
PA NYID YIN NA NI DNGOS PO MED PA NYID DU THAL BAR 'GYUR RO, ,'ON
TE SRANG MDA' RNAM PAR SHES PA SNANG BA'I NGO BO ZHIG STEN NA NI
DE YANG KUN BRTAGS PA'I

NGO BO KHO NA YIN PA'I PHYIR BRDZUN PA NYID YIN PAS JI LTAR DNGOS
PO YOD PAR 'GYUR, RNAM PAR SHES PA YANG LUS CAN MA YIN PA'I PHYIR
STENG DANG 'OG TU 'GRO BA MED DO, ,'DIS NI GRIB MA DANG, NYI MA
DANG, CHU LA SOGS PA YANG LAN BTAB PA YIN NO, ,BCOM LDAN 'DAS
KYIS 'PHAGS PA

LANG KAR GSHEGS PA LA SOGS PA'I MDO LAS, RGYU DANG 'BRAS BU'I
DNGOS PO BKAG PA'I PHYIR SRANG MDA' LA SOGS PA'I DPE RGYU DANG
'BRAS BU'I DNGOS PO KUN RDZOB PA KHO NA LA RTOGS PAR BYA'O, ,GANG
YANG BCOM LDAN 'DAS KYIS 'DI YOD NA 'DI 'BYUNG ZHES BYA BA 'DIS
RNAM PAR RTOG PA GSUM

BOR TE, RNAM PAR RTOG PA BZHI PA KHO NA ZHAL GYIS BZHES SO ZHES
SMRAS PA DE LA YANG BRJOD PAR BYA STE, CI 'DI YOD NA 'DI 'BYUNG
ZHES BYA BA'I BKA' 'DI KHO NAS PHYOGS GSUM BSTZAL BA DANG, PHYOGS
BZHI PA ZHAL GYIS BZHES PA BSTAN TAM, 'ON TE RIGS PAS YIN, GAL TE
BKAS

YIN NO ZHE NA, DE NI RIGS PA MA YIN TE, GRIB MA DANG, MYU GU DAG
DANG, MAR ME DANG, 'OD DUS MNYAM PA YOD PA DAG KYANG, MAR ME LA
SOGS PA 'DI YOD NA, 'OD LA SOGS PA 'DI 'BYUNG NGO ZHES BYA BA'I
THA SNYAD 'DI MI 'GAL BA'I PHYIR RO, ,'DI LTAR SGRA 'DIS NI 'BRAS
BU YOD PA RGYU

YOD PA LA RAG LAS PA YIN NO ZHES BYA BA 'DI TZAM ZHIG BSTAN PA
YIN GYI, 'BRAS BU YOD PA'I DUS NA RGYU MED PA NI MA YIN NO,
,DNGOS PO RNAMS TSAD MA GZHAN GYIS DON DAM PAR SKAD CIG MA NYID
DU GRUB NA YONGS SU RTOGS PA DE LTA BU DER 'GYUR GYI, BKAS NI MA
YIN NO, ,'JIG RTEN GYI

@198A *, ,GRAGS PAS NI MA YIN TE, 'DI LTAR 'JIG RTEN NA GRIB MA
DANG MYU GU LA SOGS PA DUS MNYAM PA NA YOD PA RNAMS KYANG RGYU
DANG 'BRAS BU'I DNGOS POR SHES PA NYID DO, ,'ON TE RIGS PAS BYA
BA'I PHYOGS YIN NA, 'O NA NI DE'I TSE BCOM LDAN 'DAS KYI BKA' NYE
BAR

DGOD PAR MI BYA STE, DE NI DON 'DI LA KHUNGS MA YIN PA'I PHYIR
RO, ,RIGS PA KHO NA ZHIG BRJOD PAR BYA DGOS PAR 'GYUR NA DE YANG
BRJOD PAR MI NUS TE, 'DI LTAR JI LTAR RIGS PAS RNAM PAR RTOG PA
GSUM MI SRID PA DE BZHIN DU RNAM PAR RTOG PA BZHI PA YANG DON DAM
PAR MI SRID DO ZHES

DE NI RGYAS PAR BSTAN ZIN TO, ,GANG DAG GRAGS PA LAS 'DAS TE,
,BDAG LA SOGS PA'I RDZAS RTAG PA DANG, RANG DBANG LA SOGS PA'I
YON TAN CAN DU RTOGS PAR BYED CING, LAS DANG 'BRAS BU 'BREL PA LA
SOGS PA KUN RDZOB PA YANG RNAM PAR SEL BAR BYED PA DE DAG GI LTA
BA

YONGS SU SPANG BA'I PHYIR BCOM LDAN 'DAS KYIS RKYEN NYID 'DI
BTZAM SGYU MA LA SOGS PA BZHIN DU GNAS PA KUN RDZOB PA KHO NA LA
BRTEN NAS 'DI YOD NA 'DI 'BYUNG NGO ZHES GSUNGS KYI, BKA' 'DI LAS
RNAM PAR RTOG PA GSUM BSTZAL BA DANG, RNAM PAR RTOG PA BZHI PA LA
BRTEN PAR RTOGS

PA NI MA YIN NO, ,DE LTAR NA DON DAM PAR GZHAN LAS KYANG SKYE BAR
RIGS PA MA YIN NO, ,DE'I PHYIR DNGOS PO RNAMS KYI SKYE BA 'DI
THAMS CAD NI SGYU MA 'BYUNG BA BZHIN DU MA BRTAGS NA DGA' BA STE
BRDZUN PA KHO NA YIN NO, ,DE SKAD DU, MA ZHIG PA LAS 'BRAS 'BYUNG
DU, ,DE TSE 'BRAS 'BYUNG CI YANG

MED; ,'ON TE ZHIG LAS 'BRAS 'BYUNG NA, ,DE TSE 'BRAS BU GANG LAS
'BYUNG, ,SA BON 'GAGS DANG MA 'GAGS LAS, ,'BRAS BU 'BYUNG BAR MI
SRID DO, ,SKYE BA SGYU MA SKYE BA BZHIN, ,'DI DAG THAMS CAD DE
YIS BRJOD, ,DE'I PHYIR SLOB DPON KHA CIG GIS DON DAM PAR NANG

GI SKYE MCHED RKYEN GZHAN DAG LAS MI SKYE STE, GZHAN YIN PA'I
PHYIR ZHES BYA BA LA SOGS PA BSHAD PA GANG YIN PA'I GTAN TSIGS DE
YANG LDOG PA LA THE TSOM ZA BA NYID MA YIN TE, MI MTHUN PA'I
PHYOGS LA JI SKAD BSHAD PA'I GNOD PA CAN GYI TSAD MA SRID PA'I
PHYIR YOD PA NI MI RTAG PA NYID SGRUB PA

@198B DANG 'DRA'O, ,BLUN PA NYID LA SOGS PAR SGRUB PA LA NI GZHAN
NYID MI MTHUN PA'I PHYOGS LA GNOD PA CAN GYI TSAD MA CUNG ZAD
KYANG MED PAS DE LA NI 'DI MA NGES PA NYID DU 'GYUR GYI, SKYE BA
DGAG PA BSGRUB PAR BYA'I, MI MTHUN PA'I PHYOGS LA GNOD PA CAN GYI
TSAD MA YOD PA LA NI MA YIN NO, ,THA

SNYAD DU NI GZHAN NYID TZAM GRUB PA'I PHYIR GTAN TSIGS MA GRUB PA
NYID KYANG MA YIN TE, GTAN TSIGS LA SOGS PA YANG DAG PA'I DNGOS
POR GYUR PAS THA SNYAD GDAGS PAR NI GANG DU YANG MA GRUB BO ZHES
SNGAR BSTAN ZIN TO, ,DE'I PHYIR KHA CIG 'DI LA MA NGES PA DANG,
MA GRUB PA NYID KYI RJOD

PAR BYED PA GANG YIN PA DE NI 'BREL PA MED PA NYID YIN NO, ,MU
STEGS CAN RNAMS GZHAN LA SOGS PA'I THA SNYAD KYI RGYU NI DNGOS SU
GZHAN NYID LA SOGS PA'I DNGOS PO DE LTA BU KHO NA YIN PAR BRJOD
PA DE DAG LA SLOB DPON GYIS, DNGOS PO RNAMS KYI RANG BZHIN NI,
,RKYEN LA SOGS PA YOD MA

YIN; ,ZHES BYA BA LA SOGS PA SUN DBYUNG BAR BSHAD DE, DE'I PHYIR
DE GZHUNG LUGS KYIS GZHAN NYID MA GRUB PAS GZHAN LAS MI SKYE'O
ZHES BSTAN PAR 'GYUR RO, ,GANG DAG GZHAN LA SOGS PA'I SGRA BRTAGS
PA'I SPYOD YUL GYI DON CAN YANG BRGYUD PAS DNGOS PO MTHAR THUG PA
KHO NA RJOD PAR BYED

PA DE DAG KYANG DNGOS PO'I RANG BZHIN DU RKYEN LA YOD NA SKYE BA
MA YIN NO ZHES DGONGS NAS SUN DBYUNG BA YIN TE, JI LTAR RKYEN LA
SOGS PA LA YOD NA DON DAM PAR DNGOS PO RNAMS KYI RANG BZHIN SKYE
BA MED PA DE BZHIN DU RGYAS PAR BSTAN MA THAG PA YIN NO, ,DE'I
PHYIR GANG GI TSE DNGOS PO THAMS

CAD DON DAM PAR GZHAN LAS SKYE BA MI 'THAD PA KHO NA YIN PA DE'I
TSE RKYEN LA SOGS PA YANG MA SKYES PA'I PHYIR MA GRUB PA YIN PAS
YANG DAG PAR NA GANG LA SGRA 'DI MTHAR THUG PAR 'GYUR PA GZHAN DU
GYUR PA'I DNGOS PO NI CI YANG MED DO, ,DE'I PHYIR YANG DAG PAR DE
LTA BU'I THA SNYAD MA GRUB TU

ZIN KYANG, 'ON KYANG DNGOS PO LA NI GNOD PA MED PA KHO NA'O ZHES
SMRAS PA GANG YIN PA DE'I RIGS PA MA YIN PA NYID DO, ,GRANGS CAN
GTZO BO DBANG PHYUG DANG BCAS PAR SMRA BA GANG DAG DNGOS PO RNAMS
GTZO BO DBANG PHYUG DANG BCAS PA LAS SKYE BAR NYE BAR BRJOD PA NA
RANG DANG GZHAN LAS DE NYE BAR

@199A *, ,BRJOD PA DE DAG GI PHYOGS NI SO SOR BSHAD PA'I NYES PAS
SUN PHYUNG BA'I PHYIR RIGS PA MA YIN PA NYID DO, ,GZHAN GANG DAG
RES 'GA' RANG DGA'I DBANG GIS GNYI GA LAS SKYE BAR BRJOD PAR
'GYUR BA DE DAG KYANG NYES PA GNYI GAS SUN PHYUNG BA'I PHYIR
BSTZAL BA KHO NA

YIN NO, ,DE'I PHYIR KHA CIG NA RE GNYI GA'I BDAG NYID KYI DNGOS
PO TSAD MA DANG 'GAL BA NI SUS KYANG CUNG ZAD KYANG KHAS MA
BLANGS TE, DE'I PHYIR KHYED NI DE LAS SKYE BA SUN 'BYIN PAR SEMS
PA DE KHO NAS BDAG NYID RMONGS TE, TSIGS SU GYUR PA 'BA' ZHIG TU
ZAD DO ZHES SMRAS PA GANG YIN PA DE NI

DES RANG DANG GZHUNG LUGS YONGS SU MA SHES PA DANG, SGRA'I DON MA
RIG PA NYID YIN PAS DE'I PHYIR TSIG DE NI MKHAS PA RNAMS KYIS
KHYAD DU GSAD PAR BYA BA KHO NA YIN NO, ,GZHAN DAG NI TSER MA LA
SOGS PA RNO BA LA SOGS PA'I DPES DNGOS PO THAMS CAD YANG DAG PAR
RGYU MED PA KHO NAR

SKYE BAR NYE BAR BRJOD DE, DE LA DE DAG GI DNGOS PO RNAMS RGYU
MED PAR SKYE BA DON DAM PA PAR BSGRUB PAR BYA BA LA DPE MA GRUB
STE, DON DAM PA PAR CHOS THAMS CAD MA SKYES PA'I PHYIR RO, ,DE
KUN RDZOB PAR BSGRUB PAR BYA BA LA YANG MA GRUB PA NYID DE, 'DI
LTAR TSER MA LA SOGS PA RANG GI

SA BON LA SOGS PA LAS 'BYUNG BAR MNGON SUM 'DIS RNAM PAR NGES LA,
DE NYID KYIS DE DAG GI RNO BA LA SOGS PA YANG NGES PAS GANG YANG
RGYU MED PAR SKYE BA MED DO, ,'DI LTAR DNGOS PO 'DI THAMS CAD LA
LAR RES 'GA' 'BYUNG BAS LTOS PA DANG BCAS PAR YONGS SU NGES PA

NYID DE, LTOS PA MED PA RNAMS NI RTAG TU KHYAD PAR MED PAS RES
'GA' BA NYID DU MI 'THAD PA'I PHYIR RO, ,DE DAG GI LTOS PAR BYA
BA GANG YIN PA DE NYID RGYU YIN TE, PHAN PA MED PA LA LTOS PAR MI
'THAD PA'I PHYIR RO, ,DE LA PHAN PA NYID DU GRAGS PA GANG YIN PA
DE NYID DE DAG GI RGYU

YIN NO ZHES BYA BAR GRUB BO, ,RGYU MED PA NYID YIN NA NI KHYAD
PAR MED PA'I PHYIR TSER MA LA SOGS PA DAG LA RNO BA LA SOGS PA
NGES PAR MI 'GYUR TE, DE'I PHYIR THAMS CAD KYANG THAMS CAD KYI
BDAG NYID DU 'GYUR RO, ,SA BON DANG MYU GU LA SOGS PA RGYU DANG
'BRAS BU'I DNGOS PO YANG 'JIG

@199B RTEN NA MNGON SUM KHO NAR GRUB PA'I PHYIR, DAM BCAS PA LA
MNGON SUM GYIS GNOD PA YANG YIN LA, GZHAN DAG LA GTAN TSIGS LAS
BSGRUB PAR BYA BA LA NGES PAR SKYE BAR KHAS BLANGS PA'I PHYIR
RANG GI TSIG DANG 'GAL BA YANG YIN NO, ,DE LTA MA YIN NA GTAN
TSIGS SBYOR BA DON

MED PA KHO NAR 'GYUR RO, ,DAM BCAS PA TZAM GYIS NI 'DOD PA'I DON
'GRUB PA MA YIN TE, THAMS CAD KYIS THAMS CAD 'GRUB PAR THAL BAR
'GYUR BA'I PHYIR RO, ,DE LTA BAS NA RGYU MED PAR SMRA BA 'DI NI
THA SNYAD DU YANG MNGON SUM LA SOGS PAS GNOD PA'I PHYIR MKHAS PA
RNAMS KYIS

THAG BSRINGS TE SPANG BAR BYA BA NYID DO, ,GTAN TSIGS LA SOGS PA
SGYU MA LA SOGS PA BZHIN DU GNAS PA MA BRTAGS NA DGA' BA JI LTAR
GRAGS PA MA BKAG PA'I PHYIR SKYE BA MED PAR SMRA BA LA NI MNGON
SUM LA SOGS PA'I GNOD PA MED DO, ,CHOS CAN MA GRUB PA LA SOGS

BA'I NYES PA NI SNGAR BSAL BA NYID DO, ,DE LTAR NA MTHUN PA'I
PHYOGS LA YOD PA'I PHYIR GTAN TSIGS MA GRUB PA NYID KYANG MA YIN
LA, 'GAL BA NYID KYANG MA YIN NO, ,NAM MKHA'I ME TOG LA SOGS PA
MA SKYES PA NI RANG BZHIN DANG BCAS PA NYID DU NYAMS SU MYONG BA
MED PAS SKYE BAS DE DAG

LA KHYAB PA'I PHYIR DE YANG DAG PAR LDOG NA DE YANG LDOG PAR
'GYUR BSAM NGES PA NYID KYANG MA YIN NO, ,SKYE PA 'JUG PA NI GCIG
TU DE LA YANG DAG PAR SGRUB PAR NUS PA MA YIN TE, RMI LAM LA SOGS
PA NA BU LA SOGS PA MI BDEN PA YANG SKYE BAR SNANG BA'I PHYIR RO,
,DE NI RNAM PAR SHES PA DE NYID DE

LTA BUR SNANG NGO ZHES BYA BAR RIGS PA YANG MA YIN LA, DE LA YANG
DAG PAR NA DE'I RNAM PA MI SRID PA'I PHYIR RO ZHES SNGAR BSTAN
ZIN TO, ,GZHAN NI GZHAN GYI NGO BOR SNANG BAR YANG RIGS PA MA YIN
TE DE NYID DANG GZHAN NYID DAG NI 'GAL BA'I PHYIR RO, ,SKYE BA
DES NGO BO NYID DANG BCAS PA

LA KHYAB KYANG SKYE BA LA NGES PAR NGO BO NYID DANG BCAS PA YANG
DAG PAR NI MI 'GRUB STE, KHYAB PAR BYED PA NYE NA GDON MI ZA BAR
KHYAB PAR BYA BA THAMS CAD NYE BA NYID DU NGES PA MA YIN NO ZHES
SNGAR BSTAN ZIN TE, DE NI THUN MONG YIN PA'I PHYIR RO, ,YANG DAG
PAR NA GANG LA YANG SKYE BA 'JUG

@200A *, ,PA MED DO ZHES KYANG RAB TU BSGRUBS ZIN TO, ,GANG DAG
YANG DNGOS PO RNAMS NI RKYEN DAG LAS MI SKYE'I, 'O NA ZHE NA, DE
DAG GIS GSAL BAR BYED PA 'BA' ZHIG TU ZAD DE, DE'I PHYIR GTAN
TSIGS MA NGES PA NYID YIN NO SNYAM DU SEMS PA DE YANG SNGAR BSAL

BA SPYIR BSTZAL BA'I PHYIR SPANGS PA NYID DO, ,GAL TE RKYEN DAG
LAS DNGOS PO GSAL BAR 'GYUR NA RANG GI MTSAN NYID RGYAS PA'I NGO
BO 'AM, DE'I SGRIB PA YANG DAG PAR ZAD PA'I BDAG NYID DAM, DBANG
PO LEGS PAR BYED PA'AM, YUL DE LA RNAM PAR SHES PA SKYE BA'I
MTSAN NYID GCIG TU 'GYUR

GRANG ZHES RNAM PAR BRTAGS TE, DE LA RE ZHIG PHYOGS DANG PO NI MA
YIN TE, RTAG PA NYID NYAMS PAR THAL BAR 'GYUR BA'I PHYIR RO, ,GAL
TE RANG GI NGO BO MA RGYAS PA NI RANG GI NGANG GIS 'JIG LA GSAL
BAR BYED PA'I RKYEN LAS SO, ,NGO BO NYID RGYAS PA GZHAN ZHIG SKYE
BAR 'GYUR NA DE'I TSE

DE LAS RANG GI MTSAN NYID RGYAS PAR 'GYUR RO, ,DE LTA MA YIN TE,
RANG GI NGO BO SNGA MA MA 'GAGS NA GCIG LA RGYAS PA DANG MA RGYAS
PA PHAN TSUN 'GAL BA'I RANG BZHIN GNYIS 'CHOL PAR KHAS BLANGS PAR
'GYUR RO, ,RANG GI NGO BO SNGON MED PA ZHIG MI SKYE NA YANG GSAL
BAR BYED PA'I RKYEN

DON MED PAR 'GYUR LA, DNGOS PO RNAMS KYI SKYE BA YANG SNGAR RGYAS
PAR BSTZAL BA'I PHYIR RIGS PA MA YIN PA NYID DO, ,SGRIB PA YANG
DAG PAR ZAD PA'I BDAG NYID KYANG MA YIN TE, MED PA'I NGO BO DE NI
DNGOS PO MED PA NYID KYIS GANG GIS KYANG BYED PAR MI SRID PA'I
PHYIR RO, ,DNGOS PO'I

NGO BO LA YANG BYA BA SNGAR BSAL BA'I PHYIR RO, ,DE DON GZHAN DU
GYUR PA ZHIG BYED PA YIN NA NI RKYEN RNAMS JI LTAR DNGOS PO'I
GSAL BAR BYED PA YIN NA DON GZHAN DU MA GYUR PA NI BYED BAR MI
SRID PA NYID DE, DE NI SNGON NYID NAS YOD PA'I PHYIR RO, ,DNGOS
PO RTAG PA LA NI, RANG BZHIN GYI

KHYAD PAR 'GA' ZHIG MA BSHIG PA'AM, MA BSKYED PAR SGRIB PAR BYED
PA NAM YANG RIGS PA MA YIN TE, HA CANG THAL BAR 'GYUR BA'I PHYIR
RO, ,YUL DE LA RNAM PAR SHES PA SKYE BA'I GAGS BYED PA NYID KYIS
SGRIB PAR BYED PAR RIGS PA YANG MA YIN TE, DE RANG GI YUL RNAM
PAR SHES PA SKYED

@200B PAR NUS PA'AM, DE'I RNAM PAR SHES PAS RNAM PAR SHES PAR BYA
BA'I RANG BZHIN ZHIG YIN NA NI SHES PA RGYU MA TSANG BA MED PA LA
GANG GIS KYANG GAGS BYED MI NUS PA'I PHYIR RO, ,'ON TE 'DI MI NUS
PA'AM DE'I RNAM PAR SHES PAS RNAM PAR SHES PAR BYA BA'I RANG
BZHIN MA YIN NA NI DE'I TSE

BDAG NYID KYIS RGYU MA TSANG BA'I PHYIR YUL DE LA RNAM PAR SHES
PA MI SKYE BA'I PHYIR 'DI YUL DE LA RNAM PAR SHES PA SKYE BA'I
GAGS BYED PA NYID KYIS SGRIB PAR BYED PAR RIGS PA MA YIN NO,
,SGRIB PA YANG DAG PAR ZAD PA BZHIN DU SKYE BA LA GAGS BYED PA
MED PA LA SOGS PA'I NGO BO YANG BYED PAR

MI RIGS PA NYID DO, ,DE NYID KYI PHYIR MI NUS PA'I PHYIR RAM,
DE'I RNAM PAR SHES PAS RNAM PAR SHES PAR BYA BA'I RANG BZHIN MA
YIN PA'I PHYIR GSAL BAR BYED PA'I RKYEN DAG NI DE LA SGRIB PAR
BYED PA ZLOG TU ZIN KYANG, YUL DE LA RNAM PAR SHES PA SKYE BAR
RIGS PA MA YIN PA NYID DO, ,JI STE

NUS PAR KHAS LEN NA NI, DE'I TSE SGRIB PAR BYED PA YOD KYANG DE
LA RGYU MA TSANG BA MED PA'I PHYIR RNAM PAR SHES PA RTAG TU SKYE
BAR 'GYUR BAS GSAL BAR BYED PA RNAMS KYI BYED PA DON MED PA YIN
NO, ,DE LTA BAS NA RTAG PA RNAMS LA CUNG ZAD KYANG MI BYED PA'I
PHYIR 'GA' YANG SGRIB PAR BYED PAR RIGS

PA MA YIN GYI, MI RTAG PA RNAMS NI RGYU'I KHYAD PAR KHO NA RES
'GA' ZHIG RNAM PAR SHES PA BSKYED PAR MI NUS PA'I SKAD CIG MA
GZHAN SKYED PA NYID KYIS SGRIB PAR BYED PA YIN PA'I PHYIR RO,
,DBANG PO LEGS PAR BYED PA ZHES BYA BA'I PHYOGS KYANG MA YIN TE,
LEGS PAR BYED PA DE'I RANG GI NGO

BOR GYUR PA ZHIG BYED NA NI MI RTAG PA NYID DU THAL BAR 'GYUR TE,
SNGA MA BZHIN NO, ,LEGS PAR BYED PA DON GZHAN DU GYUR PA ZHIG
BYED NA NI DE LEGS PAR BYED PAR RIGS PA MA YIN TE, DE LA CUNG ZAD
KYANG MI BYED PA'I PHYIR RO, ,DE LTA MA YIN NA NI HA CANG THAL
BAR 'GYUR RO, ,DNGOS PO GANG LA

GANG GIS KYANG CUNG ZAD KYANG BYED PAR MI SRID CES SNGAR BSTAN
ZIN TO, ,DBANG PO LEGS PAR YIN DU CHUG KYANG GAL TE GSAL BAR BYA
BA'I BDAG NYID KYI DNGOS PO DE DAG NYID KYIS, DBANG PO DE'I RNAM
PAR SHES PA BSKYED PAR MI NUS PA'AM, DE'I RNAM PAR SHES PAS RNAM
PAR SHES PAR BYA BA'I RANG BZHIN ZHIG

@201A *, ,MA YIN NA NI DE'I TSE DE LA RNAM PAR SHES PA SKYE BAR
MI 'GYUR BA NYID PAS LEGS PAR BYED PA DON MED PA KHO NAR 'GYUR
RO, ,'ON TE NUS PA'AM DE'I RNAM PAR SHES PAS RNAM PAR BYA BA'I
RANG BZHIN ZHIG YIN NA NI DE'I TSE DBANG PO LEGS PAR BYED PA'I
SNGON ROL DU

YANG DE LA RNAM PAR SHES PA SKYE BAR THAL BAS DE LEGS PAR BYED PA
DON MED PA NYID DO, ,DE NYID KYI PHYIR YUL DE LA RNAM PAR SHES PA
SKYE BA'I MTSAN NYID KYANG MA YIN TE, 'DI LTAR GAL TE GSAL BAR
BYA BA'I DNGOS PO DE BDAG NYID KYIS MI NUS PA'AM, DE'I RNAM PAR
SHES PAS RNAM PAR SHES PAR BYA

BA'I RANG BZHIN MA YIN NA NI DE'I TSE RNAM PAR SHES PA DE BSKYED
KYANG, DE NI DE'I YUL NYID DU MI 'GYUR RO, ,'ON TE NUS PA'AM DE'I
RNAM PAR SHES PAS RNAM PAR SHES PAR BYA BA'I RANG BZHIN YIN NA NI
DE'I TSE DE'I RANG GI NGO BO BZHIN DU DE YOD PA TZAM GYIS RNAM
PAR SHES PA 'BYUNG BA'I PHYIR RTAG TU NYE BA

KHO NA YIN PAS GSAL BAR BYED PA RNAMS RNAM PAR SHES PA SKYED PAR
BYED PA MA YIN NO, ,GZHAN YANG KHYED KYI LUGS KYIS DNGOS PO'I
RIGS THAMS CAD RTAG TU GNAS PA'I NGO BO NYID YIN PAS GSAL BA
DANG, GSAL BAR BYED PA DANG, GSAL BAR BYA BA YANG DUS THAMS CAD
DU GNAS PA'I

PHYIR GSAL BA LA SOGS PAR RNAM PAR GZHAG PAR RIGS PA MA YIN TE,
GSAL BAR BYED PA RNAMS CUNG ZAD KYANG MI BYED PA'I PHYIR RO,
,DNGOS PO THAMS CAD DUS THAMS CAD DU GSAL BA LA SOGS PA THAL BA
YANG BZLOG DKA' STE, RTAG TU RGYU MA TSANG BA MED PA NYE BA'I
PHYIR RO, ,GZHAN YANG

GSAL BA NI DNGOS PO RTAG PA KHO NA LA KUN BRTAGS PA YIN NA RTAG
PA ZHES BYA BA YANG NUS PA THAMS CAD KYIS STONG PA'I PHYIR DNGOS
POR MI 'THAD PA NYID PAS DES GTAN TSIGS MA NGES PA NYID LTA GA LA
YIN, 'DI LTAR GANG ZHIG NUS PA THAMS CAD KYIS STONG PA DE NI
DNGOS PO MED PA YIN TE,

DPER NA MO GSHAM GYI BU LA SOGS PA LTA BU STE, DBANG PHYUG LA
SOGS PA RTAG PAR 'DOD PA MTHA' DAG KYANG DE BZHIN NO, ,DE YANG
RIM DANG CIG CAR DAG GIS DON BYED PAR 'GAL BA'I PHYIR NUS PA
THAMS CAD KYIS STONG PA NYID DU SNGAR BSTAN ZIN TO, ,DE'I PHYIR
RIGS MTHUN PA LA SRID

@201B PAS GTAN TSIGS 'DI MA GRUB PA NYID KYANG MA YIN LA, 'GAL BA
NYID KYANG MA YIN NO, ,MO GSHAM GYI BU LA SOGS PA YANG DNGOS PO
NYID DU THAL BAR 'GYUR BA'I PHYIR MA NGES PA NYID KYANG MA YIN
NO, ,'DI LTA STE NUS PA MA LUS PA DANG BRAL BA 'DI KHO NA DNGOS
PO MED PA'I MTSAN NYID YIN LA, DE

NI 'DUS MA BYAS LA YANG YOD PA'I PHYIR 'DI JI LTAR DNGOS PO NYID
YIN, DES NA GANG DAG SO SOR BRTAGS PAS 'GOG PA LA SOGS PA NUS PA
THAMS CAD KYIS STONG PA MO GSHAM GYI BU LA SOGS PA DANG KHYAD PAR
MED PA LA YANG DNGOS PO NYID DU YONGS SU RTOG PAR BYED PA DE DAG
GI RTOG PA DE NI RIGS

PA MA YIN PA NYID DE, DE LA DE'I RGYU 'GA' YANG MED PA'I PHYIR
RO, ,'DI LTAR JI STE SO SOR BRTAGS PAS 'GOG PA LA SOGS PA DE 'GA'
ZHIG GI RNAM PAR SHES PA'I YUL NYID DU 'GYUR NA NI DE'I TSE GDON
MI ZA BAR DE DE'I RGYU'I DNGOS POR KHAS BLANG BAR BYA DGOS TE,
RGYU MA YIN PA NI YUL NYID DU MI

RUNG BA'I PHYIR RO, ,RGYU'I KHYAD PAR KHO NA RANG GI RNAM PAR
GTOD PAS RNAM PAR SHES PA LA PHAN 'DOGS PA NYID DU 'GYUR BA NA
YUL YIN NO ZHES 'DZER TE, DE LTA YIN NA NI DE'I RTAG PA NYID
NYAMS PAR THAL BA YIN TE, DE NI THA SNYAD DU YANG RIM DANG CIG
SHOS DAG GIS DON BYED PAR MI 'THAD PA'I PHYIR

RO; ,'ON TE DE PHAN PA MED BZHIN DU YANG DE'I SHES PAS SHES PAR
BYA BA'I NGO BO NYID MA YIN PA'I PHYIR YUL NYID DU RTOG PAR BYED
NA NI DE'I TSE DE'I SHES PAS SHES PAR BYA BA'I RANG BZHIN RJES SU
'BRANG NA DE'I SHES PA YANG DE 'DRA BA NYID DU RJES SU 'BRANG
BA'I PHYIR RTAG PAR THAL BAR 'GYUR RO, ,JI STE MI

'BRANG NA NI DE'I RTAG PA NYID NYAMS PA YIN NO, ,'ON TE YANG DE
NI THA NA THAMS CAD MKHYEN PA'I THUGS KYANG RUNG, 'GA'I YUL GYI
DNGOS POR YANG NYE BAR MI 'GYUR RO ZHES RTOG PAR BYED NA DE'I TSE
DE LA RTOG PA DANG LDAN PA RNAMS DNGOS PO YOD PAR THA SNYAD 'DOGS
PAR RIGS PA MA YIN TE, DER

THA SNYAD GDAGS PA'I RGYU DE SHES PA MED PA'I PHYIR RO, ,GANG GIS
NA DE LAS RNAM PAR DBYE BAR RTOGS PAR 'GYUR BA RI BONG GI RVA LA
SOGS PA NYE BAR BRJOD PA THAMS CAD DANG BRAL BA'I NGO BO LAS
KYANG DE KHYAD PAR DU BRJOD DGOS TE, DNGOS PO MED PA LAS RAB TU
RNAM PAR MA PHYE BA'I NGO BO NYID NI DNGOS PO

@202A *, ,NYID DU RTOGS PAR NUS PA MA YIN NO, ,DE LA BDAG NYID
KYI RANG GI NGO BO 'DZIN PA'I MTSAN NYID KYI KHYAD PAR YOD DO
ZHES BRJOD PAR YANG RIGS PA MA YIN TE, DNGOS PO MED PA LA YANG
NUS PA THAMS CAD DANG BRAL BA'I BDAG NYID KYI NGO BO 'DZIN PA YOD
PA'I PHYIR RO, ,

MO GSHAM GYI BU LA SOGS PA DANG KHYAD PAR MED PA DE LTA BU LA
YANG DNGOS PO DNGOS PO ZHES MING DU 'DOGS NA NI BRTZAD PA MED DO,
'ON KYANG MO GSHAM GYI BU LA SOGS PA LA YANG RGYU MED PAR CI STE
MI BRJOD CES NI SMRA'O, ,DE LTA BAS NA 'DI LTA STE 'DUS MA BYAS
YOD PA NYID DU SMRA BA 'DI NI BZANG

PO MA YIN NO, ,DE NYID KYI PHYIR 'PHAGS PA LANG KAR GSHEGS PA LAS
KYANG, BLO GROS CHEN PO 'DI LTA STE NAM MKHA' DANG 'GOG PA DANG
MYA NGAN LAS 'DAS PA MA BYAS PA'I DNGOS POR SGRO 'DOGS PA NI YOD
PA MA YIN PA LA SGRO 'DOGS PA'O ZHES GSUNGS SO, ,GANG GZHAN DAG
RTAG PA DANG MI RTAG PA NYID LA SOGS PAR

BRJOD PAR BYA BA MA YIN PA GANG ZAG LA SOGS PAS BSGRUB PA GNYI
YANG MA NGES PA NYID YIN NO ZHES SMRAS PA DE YANG RIGS PA MA YIN
TE, DNGOS PO YOD PA LA JI LTAR YANG BRJOD PAR BYA BA MA YIN PA
NYID MI SRID PA'I PHYIR RO, ,'DI LTAR RTAG PA DANG MI RTAG PA
PHAN TSUN SPANGS TE GNAS PA'I MTSAN

NYID DAG NI CIG SGRUB PA DANG, DGAG PA DANG, GZHAN DGAG PA DANG,
SGRUB PA MED NA MED PA YIN PA'I PHYIR CIG DGAG PA GANG YIN PA DE
NYID DNGOS PO GZHAN SGRUB PA YIN PA'I PHYIR JI LTAR NA DNGOS PO
BRJOD PAR BYA BA MA YIN ZHES BYA BA NYID YIN, DE LTA MA YIN NA
KHYAD PAR MED PA'I PHYIR THAMS

CAD BRJOD PAR BYA BA MA YIN PA KHO NAR 'GYUR RO, ,DE LTA BAS NA
RANG DANG GZHAN GYIS SMRAS PA'I DNGOS PO'I BYE BRAG MA LUS PA DAG
GZHOM PA'I PHYIR BDAG NYID CHEN PO RNAMS KYIS, RDO RJE'I GZEGS MA
THOGS PA MED PA BZHI PO 'DI DAG RAB TU GSUNGS PA'I PHYIR LAM 'DI
THAMS CAD KYIS 'GAL

BAR MI BYA BA NYID DE, RANG LAS MA YIN GZHAN LAS MIN, ,GNYIS LAS
MA YIN RGYU MED MIN, ,DNGOS PO GANG DAG GANG NA YANG, ,SKYES PA
NAM YANG YOD MA YIN, ,ZHES BSHAD PA YIN NO, ,DE LTAR NA CHOS
THAMS CAD YANG DAG PAR NA BDAG MED PAR RAB TU BSGRUBS PA YIN NO,
,DE NYID KYI

@202B PHYIR BCOM LDAN 'DAS KYIS 'PHAGS PA SHES RAB KYI PHA ROL TU
PHYIN PA LAS, DNGOS PO RNAMS LA RTAG PA DANG MI RTAG PAR 'DZIN PA
BKAG PA YIN TE, DE BZHIN DU KHUNGS KYI MDO RNAMS KYANG SNGAR
BSTAN PA NYID YIN NO, ,DE BZHIN DU GZHAN YANG GAL TE GZUGS RTAG
GO ZHES BYA BAR BRJOD NA

SHES RAB KYI PHA ROL TU PHYIN PA LA MI SPYOD DO, ,DE CI'I PHYIR
ZHE NA, GZUGS DE NYID KYANG DE LTAR YOD PA MA YIN NA RTAG PAR
'GYUR BA LTA CI ZHIG SMOS KYANG CI DGOS ZHES GSUNGS TE, DE BZHIN
DU RNAM PA THAMS CAD MKHYEN PA'I YE SHES NYID KYI MTHAR THUG PA'I
BAR DU SBYAR BAR BYA'O, ,DE LTA

BAS NA 'DIR GANG GZHAN LAS 'BRAS BU SKYE BA LA GA 'GAL BA CI ZHIG
YOD NA, GANG GIS NA DE LAS KYANG 'BRAS BU SKYE BA 'GOG PAR BYED,
'DI LA NI GNOD PA CAN GYI TSAD MA YANG MED DO ZHES BYA BA LA SOGS
PA SMRAS PA DE THAMS CAD KYANG LAN BTAB PA YIN NO, ,GANG YANG
'BRAS BU YOD PA

SKYE BAR DGAG PAR BYA BA LA, KHYED LA GNYI GA LA GRUB PA'I GTAN
TSIGS DANG DPE MED DO ZHES BYA BA LA SOGS PA SMRAS PA DE YANG
RIGS PA MA YIN TE, 'DI LTAR YOD PA ZHES BYA BA CI ZHES BYA, CHA
SHAS MED PA LA CHA SHAS KYIS 'GRUB PA MI SRID PA'I PHYIR GANG
BDAG NYID THAMS CAD KYIS YONGS SU

GRUB PA'I NGO BO ZHIG YIN GRANG NA, YONGS SU GRUB PA'I NGO BO
GANG YIN PA DE NI GZHAN DAG GIS SNGON MED PA'I KHYAD PAR BYAR YOD
PA MA YIN NO, ,GANG ZHIG GZHAN DAG GIS SNGON MED PA'I KHYAD PAR
BYAR MED PA DE NI NAM YANG GANG GIS KYANG MI SKYED DE, DPER NA
NAM MKHA'I PADMA LA SOGS PA LTA

BU'O; ,YOD PAR MNGON PAR 'DOD PA DE YANG DE DANG 'DRA BA'I PHYIR
JI LTAR GTAN TSIGS LA SOGS PA MI SRID PA YIN NO, ,RNAM PAR GCAD
PA TZAM ZHIG BSGRUB PAR BYA BA YIN PA'I PHYIR DANG, GTAN TSIGS SU
YANG DE LTA BU STON PA'I PHYIR LA, DE DAG KYANG CHOS CAN DNGOS
POR MA GYUR PA LA YANG

MI 'GAL BA'I PHYIR RO, ,DE'I PHYIR GZHI MA GRUB PA NYID LA SOGS
PA'I NYES PA MA YIN TE, 'DI NI SNGAR BSTAN ZIN PA KHO NA'O,
,BSGRUB PAR BYA BA DANG, SGRUB PA'I CHOS DAG MTHUN PA'I PHYOGS
KYI RJES SU 'GRO BA'I PHYIR GTAN TSIGS 'GAL BA NYID KYANG MA YIN
NO, ,THA SNYAD KYI SGO NAS KHYAD PAR

@203A *, ,DU BYAR YOD PA NYID KYIS SKYE BA LA KHYAB PA'I PHYIR
KHYAB PAR BYED PA LOG NA KHYAB PAR BYA BA MI SRID PAS MA NGES PA
NYID KYANG MA YIN TE, 'DI LTAR GANG ZHIG GZHAN DAG GIS KHYAD PAR
DU BYED PA DE NI RANG BZHIN YIN LA, GZHAN GANG YIN PA DE JI LTAR
DE'I YIN, SNGON

GNAS PA'I RANG BZHIN GANG YIN PA DE NI RGYU NYE BA'I SNGON ROL
NAS GNAS PA'I PHYIR DE JI LTAR RGYU DAG LAS GRUB PA ZHES BYA STE,
DE LTA BAS NA MA NGES PA NYID MA YIN NO, ,JI STE GAL TE KHYAD PAR
DU BYAR YOD PA NYID KYIS SKYE BA LA KHYAB NA 'O NA NI MED PA SKYE
BAR 'GYUR RO ZHE NA THA SNYAD KYI SGO NAS YIN DU

ZAD DE, DE YANG DAG PAR NI MA YIN NO, ,'DI LTAR GAL TE RANG BZHIN
GYIS MED PA'I NGO BO NYID GCIG YIN NA DE JI LTAR DUS PHYIS KYANG
YOD PA'I NGO BO NYID DU 'GYUR TE, YOD PA DANG MED PA DAG NI PHAN
TSUN 'GAL BA'I PHYIR RO, ,GANG ZHIG GANG YONGS SU SPANGS TE GNAS
PA'I MTSAN NYID

KYI CHOS DE JI LTAR CHOS DE DANG LDAN PA'I CHOS CAN DANG NYE BAR
LDAN PAR 'GYUR TE, DPER NA LUS CAN MA YIN PA'I CHOS SU GTOGS PA
NAM MKHA' LA LUS CAN NYID LTA BU'O, ,SKYE BA ZHES YANG DAG PAR
BSGRAGS PA YOD PA'I NGO BO YANG MED PA'I NGO BO NYID YONGS SU
SPANGS TE GNAS PA'I MTSAN

NYID YIN PAS DE JI LTAR DON DAM PAR MED PA DANG NYE BAR LDAN PAR
'GYUR, GAL TE 'DI SNYAM DU MED PA ZHES BYA BA GANG ZHIG SKYE BA'I
BYA BA DANG LDAN PAS SKYE BAR NYE BAR BRJOD PA NI CUNG ZAD KYANG
MED DO, ,'ON KYANG DNGOS PO'I BDAG NYID NUS PA SO SOR NGES PA'I
RGYU 'GA' ZHIG GI MJUG THOGS SU

'BYUNG BAR YANG DAG PAR SNANG BA GANG YIN PA 'DI SNGON BYUNG BAR
GYUR PA MA YIN PAS DE'I RGYUS 'DI MED PA SKYE'O ZHES 'JIG RTEN NA
SKYE BA'I KHYAD PAR DANG LDAN PA LTA BUR RNAM PAR RTOG PA DANG,
MNGON PAR BRJOD PA'I MTSAN NYID KYI THA SNYAD 'DI RAB TU 'JUG GO,
,THA SNYAD KYI ZUR TZAM GYIS DNGOS

PO LA GNOD PA CI YANG MED DE, KHO BO CAG KYANG MED PA ZHES BYA BA
GANG ZHIG YOD PA DANG LDAN PAR BRJOD PA'I CHOS GZHAN NI CUNG ZAD
KYANG YOD PAR MI 'DOD DO, ,GAL TE YOD PAR 'GYUR NA NI DE'I TSE
MED PA NYID DU MI 'GYUR BA GANG ZHIG PHYIS 'BYUNG BA'I RANG BZHIN
DE NI GZHAN KHO NA YIN NA GZHAN GANG

@203B YIN PA DE JI LTAR DE'I YIN, DE LTA BAS NA MED PA SKYE'O
ZHES BYA BA LA SOGS PA NI DNGOS PO RNAMS MA BYUNG BA LAS BYUNG BA
TZAM KHO NA ZHIG SGRUB PA 'BA' ZHIG TU ZAD DO SNYAM DU SEMS NA,
DE NI RIGS PA MA YIN TE, 'DIR NI DNGOS PO'I RANG BZHIN DPYAD PA'I
SKABS YIN PA'I PHYIR TE, BYED PA

DGAG PA TZAM BRJOD PAR 'DOD PA NI MA YIN NO, ,DE LA GAL TE DNGOS
PO 'DI RGYU NYE BA'I SNGON ROL DU BYUNG BAR GYUR PA MA YIN NA
DE'I TSE DE'I RANG BZHIN GANG ZHIG YIN PAR BRJOD PAR BYA, JI STE
DE'I TSE DE 'GA' YANG MED PA NYID YIN NA GANG GI TSE RANG BZHIN
DU MNGON PAR BRJOD PAR BYA'O SNYAM DU SEMS

NA; DE NI RUNG BA MA YIN TE, GAL TE DNGOS PO'I BDAG NYID 'GA'
YANG MED NA DE'I TSE DE'I RANG BZHIN MED PA KHO NA YIN NO ZHES
GSAL RAB TU BRJOD PAR 'GYUR RO, ,DE LTA MA YIN NA 'DI MED PA NYID
DU ZHES BYA BAS CI ZHIG SMRAS PAR 'GYUR TE, 'DI LTAR SNGON MED DO
ZHES BYA BA'I DGAG PA 'DI NI

DNGOS PO'I BDAG NYID GANG PHYIS 'BYUNG BA DE KHO NA YIN LA, DE
YANG SNGON MED PA'I NGO BO 'DI'I RANG BZHIN MA GTOGS PAR JI LTAR
NYE BAR BRTAGS, 'DI SNGON BYUNG BAR GYUR PA MA YIN NO ZHES MED PA
SKYE BA'I THA SNYAD KYI RGYU RKYEN BRDZUN PA 'DI YANG JI LTAR
YANG DAG PAR BRJOD DO, ,DE LTAR NA MA BYUNG BA LA

'BYUNG BAR SGRUB PA YANG MED PA YOD PA DANG LDAN PA KHO NAR
BSGRUB PAR 'GYUR TE, GZHAN MA YIN GYI, GZHAN MA BYUNG BA LAS
BYUNG NGO ZHES BRJOD NA 'BREL PA MA YIN NO, ,DE'I PHYIR DNGOS PO
RNAMS SNGON MED PA LA PHYIS YOD PAR BRJOD PA DAG GI DE DANG 'GAL
BA'I CHOS YANG DAG PA PA DANG LDAN PAR KHAS

BLANGS PA KHO NAR 'GYUR RO, ,'GAL BA'I CHOS DANG LDAN PA'I RANG
BZHIN YANG YANG DAG PAR 'THAD PA MA YIN TE, THAMS CAD KYANG THAMS
CAD KYI RANG BZHIN NYID DU THAL BAR 'GYUR BA'I PHYIR RO, ,GAL TE
GCIG LA RIM GYIS YOD PA DANG MED PA MI 'GAL BA KHO NA'O ZHE NA,
DE NI RIGS PA MA YIN TE, DUS

MNYAM PA LA YANG DE MI 'GAL BAR THAL BAR 'GYUR BA'I PHYIR RO,
,'ON TE 'DI DAG DUS MNYAM PAR 'GAL BA NYID YIN NA NI DE'I TSE RIM
GYIS KYANG CI'I PHYIR MI 'GYUR TE, KHYAD PAR MED PA'I PHYIR RO,
,CHOS CAN THA DAD PA LA NI MTSAN NYID 'GAL BA DAG MI 'GAL BA NYID
KYIS, CHOS CAN

@204A *, ,GCIG LA NI RIM GYIS KYANG MA YIN TE, 'DI LTAR CIG CAR
CHOS 'GAL BA DU MA DANG LDAN NA GCIG PA NYID NYAMS PAR THAL BAR
'JUG PAR 'GYUR BA DE BZHIN DU RIM GYIS KYANG DO DANG LDAN NA DE
'JUG PAR 'GYUR BA NYID DO, ,DA LTA MA YIN NA GZHAN DAG GIS GTZO
BO

LA SOGS PA RIM GYIS CHEN PO LA SOGS PAR 'GYUR BA'I TSOGS KYI NGO
BOR YONGS SU 'GYUR BA'AM, MNGON PAR GSAL BAR NYE BAR BRTAGS PA LA
YANG GSAL BA DANG MI GSAL BA LA SOGS PA CHOS 'GAL BA DANG LDAN
PAR JI STE BRJOD, DBANG PHYUG LA SOGS PA RIM GYIS DNGOS PO NYE
BAR SKYED PAR

BYED PA LA YANG NUS PA DANG MI NUS PA LA SOGS PA 'GAL BAR BRJOD
PAR YANG JI LTAR 'GYUR, GANG DAG GIS RI DANG LUS DANG RDO RJE LA
SOGS PA BRTAN PA'I NGO BO NYID DU KUN BRTAGS NAS 'DI DAG GI GNAS
SKABS THA DAD PA'I SGO NAS GRANG BA DANG DRO BA LA SOGS PA'I
KHYAD PAR RIM GYIS 'BYUNG BA RNAM

PAR 'JOG PAR BYED PA DE DAG LA YANG 'DI DAG SKAD CIG MA NYID DU
BSGRUB PAR 'DOD PA RNAMS KYIS JI LTAR GRANG BA DANG DRO BA LA
SOGS PA RIM GYIS 'BYUNG BA'I CHOS RNAMS KYANG 'GAL BAR RJOD PAR
BYED, GAL TE 'DI SNYAM DU DNGOS PO RNAMS MA BYUNG BA LAS 'BYUNG
BA DANG, BYUNG NAS KYANG MED PAR

SNANG BA NYID DE, DE'I PHYIR GCIG LA RIM GYIS YOD PA DANG MED PA
DAG MI 'GAL BA NYID DU RNAM PAR GZHAG GO SNYAM DU SEMS NA, DE NI
RIGS PA MA YIN TE, 'DI LTAR ZANGS LA SOGS PA LA YANG SRA BA DANG,
SNYI BA DANG, GRANG BA DANG, DRO BA LA SOGS PA RIM GYIS SNANG
BA'I PHYIR DE LA YANG

DE MI 'GAL BA NYID DU THAL BAR 'GYUR RO, ,DE'I PHYIR DE'I SGO NAS
'DI DAG BRTAN PA MA YIN PA'I PHYIR NGO BO NYID DU SGRUB PA GANG
YIN PA DE YANG 'THAD PAR MI 'GYUR RO, ,GZHAN YANG KHO BO CAG
KYANG LTA BA DE LTA BU NI SPONG BAR MI BYED DE, SGYU MA DANG RMI
LAM LA SOGS PA BRDZUN PA YANG MA BYUNG

BA LAS 'BYUNG BA DANG, BYUNG NAS KYANG MED PAR SNANG BA'I PHYIR
RO, ,'ON KYANG RANG BZHIN GYIS YOD PA DANG MED PA LA NI RIM GYIS
KYANG YOD PA DANG MED PA 'GAL BA NYID DO, ,DE SKAD DU, GAL TE
RANG BZHIN GYIS YOD NA, ,DE NI MED PA NYID MI 'GYUR, ,RANG BZHIN
GZHAN DU 'GYUR BAR NI, ,NAM

@204B YANG 'THAD PA MA YIN NO, ,ZHES BSHAD DO, ,DE BZHIN DU GTZUG
LAG GI TSIGS SU BCAD PA, GANG LA NGO BO NYID NI YOD MIN PA,
,DNGOS PO MED DE JI LTAR GZHAN RKYEN CAN, ,NGO BO NYID MED GZHAN
GYIS CI ZHIG SKYED, ,GTAN TSIGS DE NI BDE BAR GSHEGS PAS BSTAN,
,CES

BYA BA YIN NO, ,'PHAGS PA LANG KAR GSHEGS PA LAS KYANG, 'DOD
CHAGS LA SOGS PA SNGAR YOD PAR KHAS BLANGS TE, YANG MED PAR KHAS
LEN PA RNAM PAR 'JIG PAR BYED PA NYID DU 'GYUR RO, ,GAL TE RGYU
DANG 'BRAS BU'I DNGOS PO YANG DAG PA PA NYID DU GYUR NA DE'I TSE
DER SMRA BA RNAMS

YANG DAG PA'I LAM GYI RJES SU SONG BA'I PHYIR LTA BA DE THAR BA'I
LAM DANG MTHUN PA KHO NAR 'GYUR GYI MI MTHUN PA NI MA YIN NO,
,DE'I PHYIR 'PHAGS PA LANG KAR GSHEGS PA LAS GSUNGS PA GANG YIN
PA DE DANG JI LTAR 'GAL BAR MI 'GYUR TE, RGYU 'BRAS LTA BA NGAN
PA YIS, ,MU STEGS

THAMS CAD RNAM PAR RMONGS, ,DE PHYIR YOD MED PHYOGS SMRAS PA, ,DE
DAG LA NI THAR PA MED, ,CIS GANG GSUNGS PA YIN NO, ,YANG DE NYID
LAS, MA BYUNG BA LAS GANG BYUNG ZHING, ,BYUNG NAS KYANG NI RNAM
'JIG PA, ,RKYEN LAS YOD DANG MED PA YANG, ,NGA YI BSTAN LA DE MI
GNAS, ,ZHES

GSUNGS SO, ,DE LA RGYU DANG RKYEN GYI NUS PA NGES PA'I SGO NAS
KYANG YANG DAG PAR NA MED PA SKYE BAR NGES PAR RIGS PA MA YIN PA
NYID DE, RANG BZHIN NI GZHAN DU BYA BAR MI NUS PA'I PHYIR RO,
,NUS PA SO SOR NGES PAS NI RANG BZHIN 'GAL BA NYID DU BYA BAR NUS
PA MA YIN TE, DE BYED NA NI

RI BONG GI RVA LA SOGS PA YANG SKYE BAR THAL BAR 'GYUR RO ZHES
MKHAS PA RNAMS BRJOD DE, DE'I PHYIR RGYU'I NUS PA NGES PA'I PHYIR
RNAM PAR GZHAG PA NGES PAR 'GYUR RO ZHES SMRAS PA GANG YIN PA DE
'BREL PA MED PA YIN NO, ,GAL TE 'DI DAG MED PA SKYE BA KUN RDZOB
PA LA YANG JI LTAR

'GAL BAR MI 'GYUR SNYAM DU SEMS NA, DE NI RIGS PA MA YIN TE,
DNGOS PO KHO NA LA 'GAL BA RNAM PAR 'JOG PA'I PHYIR BRDZUN PA LA
DE RNAM PAR 'JOG PA 'BREL PA MED PA NYID DO, ,DE LTA MA YIN NA
RIGS PA DANG LDAN PA'I PHYIR SKYE BA DE DON DAM PA PA KHO NAR
'GYUR GYI, KUN RDZOB PA NI

@205A *, ,MA YIN NO, ,GZHAN YANG KHO BO CAG GI DNGOS PO RNAMS KYI
SKYE BA KUN RDZOB PA SGYU MA LA SOGS PA BZHIN DU GNAS PA GANG YIN
PA DE KHO NA LA SGRO BTAGS PA'I RNAM PAR 'GOG PAS 'GAL BA BRJOD
PA'I SGO NAS BRDZUN PA NYID DU BSGRUBS KYI, GZHAN LA NI MA YIN

TE; DE NI RGYAS PAR 'OG NAS BSTAN PAR BYA'O, ,DE LTA BAS NA DNGOS
PO RNAMS YOD PA YANG YANG DAG PA PA'I SKYE BAR MI 'THAD LA, MED
PA YANG MA YIN GYI, 'DI DAG GI SKYE BA SGYU MA BZHIN DU BRDZUN PA
KHO NA RAB TU STON PAR ZAD DE, DE'I PHYIR DNGOS PO THAMS CAD SGYU
MA LTA BU KHO

NAR RNAM PAR GNAS SO, ,DE NYID KYI PHYIR BCOM LDAN 'DAS KYIS BLO
GROS CHEN PO YOD PA DANG MED PA MA SKYES PA'I PHYIR CHOS THAMS
CAD NI MA SKYES PA'O ZHES RNAM PA DU MAR YOD PA DANG, MED PA SKYE
BA BKAG PAS MA SKYES PA NYID DU GSUNGS SO, ,GANG YANG BCOM LDAN
'DAS KYIS

KUN BRTAGS PA'I NGO BO NYID KHO NA LAS DGONGS TE, YOD PA DANG MED
PA SKYE BA 'GAL BAR RNAM PAR GZHAG GI DE KHO NA NYID LAS NI MA
YIN NO ZHES SMRAS PA DE LA YANG BRJOD PAR BYA STE, GAL TE DNGOS
PO'I BDAG NYID DON DAM PAR MA SKYES PA LA YANG DE KHO NA NYID DU
SKYES SO ZHES KUN

BRTAGS PA'I NGO BO NYID GANG YIN PA DE KUN BRTAGS PA'I NGO BO
NYID YIN PAR 'DOD NA NI DE'I TSE 'DI RIGS PA MA YIN NO, ,'ON TE
DNGOS PO RNAMS KYI RANG BZHIN 'DI NI YANG DAG PAR SKYES PA KHO NA
YIN MOD KYI, 'ON KYANG DE GZUNG BA DANG 'DZIN PA'I RNAM PA'I NGO
BOR MA SKYES PA'I PHYIR DE NYID

DE'I KUN BRTAGS PA'I NGO BO NYID YIN NO SNYAM DU SEMS NA, GAL TE
DE LTA NA GO JI LTAR KUN BRTAGS PA'I BDAG NYID KYIS YOD PA DANG
MED PA YANG SKYE BAR 'GAL BA DE BZHIN DU DON DAM PA PA'I BDAG
NYID DU SKYE BA DE LA YANG 'DI CI STE 'GAL BAR MI 'GYUR, DE KHO
NA NYID DU SKYE BA LA YANG YOD

PA DANG MED PA'I RNAM PA MA GTOGS PAR RNAM PA GZHAN GYI SGO NAS
SKYE BA MED PA'I PHYIR 'DI NI GYI NA'O, ,DE NYID KYI PHYIR 'DI NI
GANG ZHIG RTEN CING 'BREL PAR 'BYUNG BA DE NI DON DAM PAR RANG
BZHIN GYIS STONG PA YIN TE, DPER NA SGYU MA LA SOGS PA LTA BU'O,
,GTAN TSIGS MA NGES PA NYID KYANG MA

@205B YIN TE, BZLOG NA JI SKAD BSHAD PA'I GNOD PA CAN GYI TSAD MA
SRID PA'I PHYIR RO, ,RGYU DANG RKYEN LA LTOS TE, SKYE BA NYID YIN
NA NI RANG BZHIN BYAS PA CAN DU 'GYUR GYI, YANG DAG PA PA NI MA
YIN TE, MA BYAS PA NI GZHAN LA LTOS PAR MI 'THAD PA'I PHYIR RO,
,BYAS PA GANG YIN PA DE NI RANG BZHIN

GYIS NGO BO NYID DANG BCAS PA MA YIN TE, RANG BZHIN NI MI 'GYUR
BA NYID KYIS SUS KYANG GZHAN DU BYAR MI NUS PA'I PHYIR RO, ,DE'I
PHYIR YANG DAG PA PA NYID YIN NA MA BYUNG BA LAS BYUNG BA DANG,
BYUNG NAS KYANG MED PA PHAN TSUN 'GAL BA'I PHYIR 'BREL PA MED DO
ZHES SNGAR BSTAN PA YIN NO, ,DE

BAS NA MA NGES PA NYID KYANG MA YIN NO, ,DE NYID KYI PHYIR, RANG
BZHIN RGYU DANG RKYEN DAG LAS, ,'BYUNG BAR RIGS PA MA YIN TE,
,RGYU DANG RKYEN LAS BYUNG NA NI, ,RANG BZHIN BYAS PA CAN DU
'GYUR, ,RANG BZHIN DAG NI JI LTA BUR, ,BYAS PA CAN ZHES BYA BAR
'GYUR, ,RANG BZHIN BYAS PA

MA YIN PA, ,PHA ROL LA YANG LTOS PA MED, ,CES BSHAD DO, ,DE NYID
KYI PHYIR, MDO LAS, DNGOS PO RTAG PA DANG MI RTAG PA'I NGO BOR
NYE BAR RTOG PA'I PHYIR MTHA' GNYIS SU LTA BAR THAL BAR 'GYUR BAR
BSTAN TE, DPAL PHRENG SENG GE'I NGA RO'I MDO LAS, JI SKAD DU,
BCOM

LDAN 'DAS 'DI GNYIS NI MTHA' GNYIS SU LTA BA BZHES BGYI STE, 'DI
LTA STE, CHAD PAR LTA BA DANG, RTAG PAR LTA BA'O, ,BCOM LDAN 'DAS
GAL TE 'DUS BYAS THAMS CAD MI RTAG GO ZHES BGYI BAR LTA NA DE NI
'DI'I CHAD PAR LTA BAR 'GYUR, ,DE NI 'DI'I YANG DAG PA MA LAGS
PA'I LTA BAR

'GYUR LAGS SO, ,BCOM LDAN 'DAS MYA NGAN LAS 'DAS PA RTAG GO ZHES
BGYI BAR LTA NA DE NI 'DI'I RTAG PAR LTA BAR 'GYUR, DE NI 'DI'I
YANG DAG PA MA LAGS PA'I LTA BAR 'GYUR LAGS SO ZHES GSUNGS SO,
,SLOB DPON GYIS KYANG, DNGOS PO YOD PAR KHAS LEN PA, ,RTAG PA
DANG NI

CHAD PA YI, ,LTA BAR RAB TU THAL 'GYUR TE, ,RANG BZHIN RTAG PA'AM
MI RTAG 'GYUR, ,ZHES BYA BA LA SOGS PA BSHAD DO, ,DE'I PHYIR
MTHUN PA'I PHYOGS LA SRID PAS GTAN TSIGS 'GAL BA NYID KYANG MA
YIN TE, GANG ZHIG MI MTHUN PA'I PHYOGS KHO NA LA SRID PA DE NI
'GAL BAR 'GYUR

@206A *, ,GYI; MTHUN PA'I PHYOGS LA SRID PA LA NI MA YIN NO,
,SGYU MA LA SOGS PA DNGOS POR 'THAD PA YANG MA YIN TE, DE NI SHES
PA DANG, SHES BYA DANG, MTSAN NYID MI MTHUN PA'I NGO BO NYID YIN
PA'I PHYIR RO ZHES SNGAR BSTAN ZIN TO, ,SHES PA DANG SHES BYA DAG

LAS DNGOS PO'I NGO BO GZHAN YANG YOD PA MA YIN NO, ,DE LA NAM
MKHA'I ME TOG LA SOGS PA MA SKYES PA'I NGO BO NYID DANG BCAS PAR
MA MTHONG DU ZIN KYANG RTEN CING 'BREL PAR 'BYUNG BA NI YANG DAG
PA'I NGO BO NYID DANG BCAS PAR 'GYUR RO ZHES BYA BA 'DI LA YANG
'BREL PA MED PA'I PHYIR DE'I SGO

NAS 'DI 'GAL BA NYID DU BSGRUB PAR MI NUS TE, KHYAB PAR BYED PA
'JUG PA NI KHYAB PAR BYA BA SGRUB PAR BYED PA MA YIN NO, ,GANG
YANG SGYU MA LA SOGS PA BRDZUN PA LA NI RTEN CING 'BREL PAR
'BYUNG BA NYID MA GRUB PA KHO NA STE, DE'I PHYIR DPE SGRUB PA MA
TSANG BA YIN NO ZHES SMRAS PA DE YANG

'BREL BA MED PA YIN TE, GAL TE DON DAM PA PA'I NGO BO NYID LAS
BSAMS TE, SGYU MA LA SOGS PA MA SKYES PA NYID DU BRJOD NA NI DE
NI 'DOD PA NYID DE, KHO BO CAG KYANG DON DAM PA PA'I SKYE BA LAS
BSAMS TE, GTAN TSIGS SU STON PA NI MA YIN GYI, 'ON KYANG GNYI GA
LA GRUB PA

JI LTAR SNANG BA KHO NA LAS YIN NO, ,'DI LTAR GRUB PA'I MTHA' LA
BRTEN NAS GTAN TSIGS DANG CHOS CAN LA SOGS PA STON PAR BYED PA NI
MA YIN NO ZHES SNGAR BSTAN ZIN TO, ,'ON TE SGYU MA LA SOGS PA THA
SNYAD DU YANG MA SKYES SO ZHES BYA BAR 'DOD NA DE SKAD DU SMRA BA
DE NI 'JIG RTEN KHO NA ZLOG

PAR BYED PA YIN PAS KHO BO CAG NI 'DI BZLOG PAR 'BAD PA MED DO,
,YID RNAL DU GNAS PA SU ZHIG SGYU MA LA SOGS PA'I RKYEN GSANG
SNGAGS DANG SMAN LA SOGS PA MTHONG BZHIN DU YANG SKYE BA MA
MTHONG NGO ZHES SMRAS TE, 'DI NI MKHAS PA RNAMS KYI BZHAD GAD KHO
NAR 'GYUR BAS DE'I PHYIR KHYAD

DU GSAD PA NI 'OS SO, ,DE LTAR NA GTAN TSIGS MA GRUB PA NYID
KYANG MA YIN NO, ,BCOM LDAN 'DAS KYIS KYANG, RKYEN LAS SKYES PA
GANG YIN DE MA SKYES, ,DE LA NGO BO NYID KYI SKYE BA'ANG MED,
,RKYEN LA RAG LAS GANG DE STONG PAR BSHAD, ,GANG ZHIG STONG NYID
SHES TE BAG YOD YIN,,

@206B ZHES GSUNGS SO, ,'PHAGS PA BLO GROS RGYA MTSOS BSTAN PA LAS
KYANG, GANG DAG RTEN NAS BYUNG DE DAG ,NGO BO NYID KYIS CI YANG
MED, ,GANG DAG NGO BO NYID MED PA, ,DE DAG GANG DU'ANG 'BYUNG BA
MED, ,CES GSUNGS SO, ,SLOB DPON GYIS KYANG, GANG ZHIG RTEN NAS
BYUNG BA DER, ,

DE NI NGO BO NYID KYIS ZHI, ,DE LTA BAS NA BSKYED BYA DANG, ,SKYE
BA NYID KYANG ZHI BA YIN, ,ZHES BSHAD DO, ,YANG RTEN CING 'BREL
TE 'BYUNG BA GANG, ,DE NI STONG PA NYID DU BSHAD, ,DE NYID DBU
MA'I LAM YIN NO, ,ZHES BSHAD DO, ,GANG YANG GAL TE ZHIG PA LA

SOGS PA'I RNAM PAR RTOG PA DON DAM PA PA'I SKYE BA LA GNOD PAR
'GYUR NA ZHES BYA BA LA SOGS PA SMRAS PA DE YANG RIGS PA MA YIN
TE, 'DI LTAR GNOD PA ZHES BYA BA CI ZHES BYA, GAL TE BRDZUN PA
NYID DU BSGRUB PA YIN NO ZHE NA, DE NI KHO BO CAG 'DOD PA KHO NA
YIN NO, ,DE NYID KYI PHYIR 'DI KUN

RDZOB PA ZHES BYA'I, RIGS PAS GRAGS PA NYID YIN NA NI DON DAM PA
PA KHO NAR 'GYUR GYI, KUN RDZOB PA NI MA YIN NO, ,'ON TE GNOD PA
GRAGS PA NI SEL BA YIN NO ZHE NA, DE YANG RIGS PA MA YIN TE, SGYU
MA LA SOGS PA TSAD MAS GNOD PA BRDZUN PA'I NGO BO YANG 'JIG RTEN
NA MA GRAGS PA NI

MA YIN NO, ,DES NA RNAM PAR SHES PA 'KHRUL PA DNGOS POR YOD PA
KHO NA DE LTAR SGYU MA LA SOGS PA'I NGO BOR 'JIG RTEN NA GRAGS SO
ZHES BRJOD PAR YANG RIGS PA MA YIN TE, GCIG LA RNAM PA SNA TSOGS
PA NYID 'GAL BAR SHES PA LA SGYU MA LA SOGS PA'I NGO BO DE LTA BU
MI SRID PA'I PHYIR

LA; 'JIG RTEN NA YANG DE DAG SHES PA'I NGO BO NYID DU MA GRAGS
PA'I PHYIR RO, ,SGYU MA LA SOGS PA SHES PA'I NGO BO NYID YIN DU
CHUG NA YANG, 'ON KYANG SHES PA NYID DE DANG THA MI DAD PAR DE
LTAR BRDZUN PA'I RNAM PA NYE BAR 'DZIN PAR SNANG BA'I PHYIR DE
DANG 'DRA BAR DE YANG BRDZUN PA KHO NA YIN NO,,

DE LTA MA YIN NA BDEN PA DANG MI BDEN PA'I NGO BO DANG 'BREL BA
DAG CI ZHIG YOD, DE'I PHYIR 'DI LA 'KHRUL PA MED DO, ,JI STE GNOD
PA 'GAL BA YIN ZHE NA, DE YANG RIGS PA MA YIN TE, GAL TE DE LA
BDAG NYID KYIS 'GAL BA MED NA NI DE JI LTAR TSAD MAS BYA BAR NUS,
'ON TE RANG

@207A *, ,GI 'GAL BA NYID YOD PA YIN LA, GAL TE DE YANG TSAD MAS
SGRUB PAR BYED PA YIN NO ZHE NA, SGRUB LA RAG LAS TE, CI ZHIG MI
'DOD PAR 'GYUR, GAL TE 'GAL BA RNAMS SNANG BA NYID DU MI 'GYUR RO
ZHE NA, 'DI NI LAN BTAB ZIN TO, ,GZHAN YANG SHES BYA NANG

GI YIN PAR SMRA BA RNAMS KYI LTAR NA SHES PA GNYIS MED PA LA
GNYIS KYI RNAM PA RGYA MTSO DANG, RI DANG, SA DANG CHU BO LA SOGS
PA DE'I TSE YIN PA NYID DU NYE BAR BRJOD NA JI LTAR GCIG LA 'GAL
BA DAG SNANG BA RJES SU BYED PAR 'GYUR, GANG DAG SHES BYA NANG GI
LA YIN PAR SMRA BA DE DAG GIS KYANG

GDON MI ZA BAR RNAM PAR SHES PA 'KHRUL PAR CUNG ZAD CIG KYANG
KHAS BLANG DGOS SO, ,DE LTA MA YIN NA THAMS CAD KYANG DE KHO NA
NYID MTHONG BA KHO NAR 'GYUR LA PHYIR RGOL BA RNAMS DANG RTZOD
PAR YANG MI 'GYUR RO, ,DE'I PHYIR 'CHI LTAS DANG, MIG SNGON DANG,
MIG SER LA SOGS PAS MIG

NYAMS PA RNAMS LA LUS LA SOGS PA 'GAL BA GNYIS LA SOGS PA'I NGO
BOR JI LTAR SNANG BAR 'GYUR TE, SHES PA'I BDAG NYID BDEN PA'I NGO
BO LA NI GANG GIS NA 'DI DAG DE LA SNANG BAR 'GYUR BA RNAM PA
BRDZUN PA DE DAG 'BREL PA CI YANG MED DE, BDEN PA DANG MI BDEN PA
DAG 'GAL

BA'I PHYIR LA, 'GAL BA YANG KHYED KYI GZHUNG LUGS KYIS MI SNANG
BA'I PHYIR RO, ,DE'I PHYIR THAMS CAD DE KHO NA NYID MNGON SUM DU
MTHONG BA KHO NAR 'GYUR BAS THAR PAR 'DOD PA RNAMS DE KHO NA NYID
SGOM PAR 'BAD PA DON MED PA NYID DU 'GYUR RO, ,GAL TE 'DI SNYAM
DU 'KHRUL PA'I RNAM PAR SHES

PA RNAM PA SNA TSOGS SU SNANG BA LA 'GAL BA NYID DU SNANG MOD
KYI, 'GAL BAR RNAM PAR MI GZHAG STE, DE'I YUL NI DNGOS PO YIN
PA'I PHYIR RO, ,DNGOS PO'I STOBS KYIS ZHUGS PA'I RJES SU DPAG PAS
DNGOS PO NYID DU KHAS LEN PA KHO NA LA 'GAL BA RJOD PAR BYED KYI,
BRDZUN PAR 'DOD PA LA NI MA

YIN NO, ,DE LTA MA YIN NA RJES SU DPAG PA DE DNGOS PO'I STOBS
KYIS ZHUGS PA NYID DU MI 'GYUR RO, ,DES NA RNAM PAR SHES PA
'KHRUL PA DANG LDAN PA'I RNAM PA BRDZUN PA RNAMS KYANG SNANG BAR
'GYUR RO, ,DE LA DE NYID DANG GZHAN NYID LA SOGS PA 'GAL BA BRJOD
PAR YANG MI BYED DO SNYAM DU SEMS

@207B NA; GAL TE DE LTAR NA RGYU DANG 'BRAS BU'I DNGOS PO KUN
RDZOB PA LA YANG CI'I PHYIR 'GAL BRJOD PAR BYED DE, BRDZUN PA DE
LA YANG DNGOS PO'I STOBS KYIS ZHUGS PA'I RJES SU DPAG PA'I YUL
NYID MI SRID PAS 'DI LA YANG 'GAL BA RJOD PAR MA BYED CIG ,DE
BRJOD NA YANG GDON MI ZA BAR KHO BO CAG

GI 'DOD PA KHO NA GRUB KYI, KHYED KYI NI MA YIN TE, 'DI LTAR DE
LA 'GAL BAR BRJOD PA KHYED KYIS DE BRDZUN PA NYID KHO NAR BSGRUB
PAR 'GYUR GYI, SNANG BA SEL BA NI MA YIN TE, BRDZUN PA YANG GRAGS
PA DANG MI 'GAL BA'I PHYIR RO, ,DE BRDZUN PA NYID DU SGRUB NA
YANG KHO BO CAG GI PHYOGS KHO NAR GZHUNG

BTZUGS PAR 'GYUR TE, 'DI LTAR KHO BO CAG KYANG RGYU DANG, 'BRAS
BU RNAMS YUL DANG, DUS DANG, RGYU DANG, RKYEN GYI KHYAD PAR LA
LTOS PA NYID YIN YANG TSAD MAS GNOD PAR BRDZUN PA NYID KYI PHYIR
KUN RDZOB PA NYID DU RNAM PAR 'JOG LA, DE LA KHYAD KYANG DE BZHIN
DU 'GAL BA BRJOD PA NYID

KYIS GZHAN DAG DNGOS POR 'DZIN PA ZLOG PAR BYED PA NYID KYIS CI
ZHIG MI 'DOD PAR BYAS TE, 'ON KYANG NYES PA MA YIN PA BRJOD PA
NYID KYIS KHYED KHO NA LA GNOD PAR 'GYUR RO, ,KHO BO CAG NI 'DI
LA TSAD MA 'JUG PAR MI BYED PA YANG MA YIN TE, DE LTA MA YIN NA
'DI JI LTAR KUN RDZOB PA NYID BSGRUB

PAR 'GYUR, 'DI LTAR KHO BO CAG NI GANG DAG RGYU DANG 'BRAS BU'I
DNGOS PO JI LTAR GRAGS PA KHO NA LA YANG DAG PAR KHAS BLANGS PA
DE DAG GI LOG PAR SGRO 'DOGS PA RNAM PAR BZLOG PA'I PHYIR 'DI KHO
NA LA TSAD MAS RAB TU SBYAR GYI, GZHAN LA NI MA YIN NO, ,DE LA NI
TSAD MA SBYAR KYANG MNGON SUM GYIS

GNOD PA MI 'JUG STE, TSAD MAS DNGOS PO'I DE KHO NA NYID JI LTA BA
BZHIN DU GNAS PA SGRUB PA KHO NAR BYED KYI, GRAGS PA SEL BA NI MA
YIN NO, ,DE LTA MA YIN NA DE TSAD MA NYID DU MI 'GYUR RO, ,DNGOS
PO RNAMS KYI NGO BO NYID DON DAM PA PAR BRTAGS PA GANG YIN PA DE
LA TSAD MAS GNOD LA, DE NI

MNGON SUM DU GRUB PA YANG MA YIN NA, DE JI LTAR DE LA GNOD NA
MNGON SUM GYIS GNOD PA YIN, MNGON SUM GYI MTSAN NYID NI MA NOR BA
YIN NA MA NOR BA NI TSAD MAS GNOD PA'I YUL DU YANG RIGS PA MA YIN
TE, HA CANG THAL BAR 'GYUR BA'I PHYIR RO, ,DES NA DAM BCAS PA 'DI
LA

@208A *, ,MNGON SUM GYIS GNOD PA YANG MED DO, ,DE LTA MA YIN NA
PHYI ROL GYI DON GSAL BAR SNANG YANG MNGON SUM DU GRUB PA'I PHYIR
MNGON SUM DANG 'GAL BAS DE GCIG DANG DU MA'I RANG BZHIN DANG BRAL
BA'I SGO NAS NGO BO NYID MED PA NYID DU BSGRUB PAR MI BYA BAR
'GYUR RO, ,RAB RIB CAN

LA SOGS PA LA SKRA DANG, SHA SBRANG LA SOGS PA YOD PA MA YIN PA
SNANG BA YANG MNGON SUM DANG 'GAL BA'I PHYIR BRDZUN PA NYID DU
SUS KYANG KHAS MI BLANG BAR BYA BAR 'GYUR RO, ,DE LTA BAS NA RANG
DANG 'TSAM PA'I RGYU DANG RKYEN THOG MA MED PA NAS BRGYUD DE
'ONGS PA'I SKYE BA 'DI THAMS CAD NI YUL DANG

DUS DANG RGYU'I KHYAD PAR LA LTOS PA YIN YANG SGYU MA 'BYUNG BA
BZHIN DU KUN RDZOB PA KHO NAR RNAM PAR GZHAG GO, ,GANG ZHIG JI
LTAR GRAGS PA BZHIN DU RNAM PAR 'JOG PA NI GAL TE DUS MNYAM
PA'AM, DUS THA DAD PA RNAM PAR 'JOG KYANG 'ON KYANG 'GAL BA MED
DE, DE LA SKAD CIG MA NYID MA

YIN PA LA SOGS PA'I NYES PA 'JUG PAR YANG MI 'GYUR TE, BRDZUN PA
LA 'GAL BA MI 'JUG PA'I PHYIR RO, ,SGYU MA DANG RMI LAM LTA BU'I
CHOS RNAMS LA YANG DAG PAR NA SKAD CIG MA NYID DANG, SKAD CIG MA
NYID MA YIN PA LA SOGS PA'I CHOS MI RUNG BA'I PHYIR TE, DE SKAD
DU 'PHAGS PA

SHES RAB KYI PHA ROL TU PHYIN PA LAS, GAL TE GZUGS RTAG CES BYA
BA'AM, MI RTAG CES BYA BAR SPYOD NA SHES RAB KYI PHA ROL TU PHYIN
PA LA MI SPYOD DO, ,DE CI'I PHYIR ZHE NA, GZUGS DE NYID DO LTAR
YOD PA MA YIN NA DE RTAG PA'AM, MI RTAG PAR LTAG LA ZHIG TU 'GYUR
ZHES GSUNGS TE, DE

BZHIN DU RNAM PA THAMS CAD MKHYEN PA NYID KYI BAR DU RGYAS PAR
BSGRO'O, ,GANG YANG GZHAN 'GA' LAS 'DU BYED RNAMS SKAD CIG MA
NYID DU GSUNGS PA DE NI BAG MED PA DAG 'DU BYED DAG LAS YANG DAG
PAR YID 'BYUNG BAR BYAS NAS RIM GYIS BDAG MED PA'I DE KHO NA NYID
LA GZUD PA'I CHED YIN

TE; DE NYID KYI PHYIR, DE LTAR CUNG ZAD SKYE BA MED, ,'DI LA CUNG
ZAD 'GAG PA'AM MED, ,SKYE BA DANG NI 'JIG PA'I LAM, ,DGOS PA'I
DON DU NYE BAR STON, ,SKYE BA SHES PAS 'JIG PA SHES, ,'JIG PA
SHES PAS MI RTAG SHES, ,MI RTAG NYID LA 'JUG SHES PAS, ,DAM PA'I
CHOS LA

@208B 'JUG PA YIN, ZHES BSHAD DO, ,'ON TE 'DI SNYAM DU SGYU MA LA
SOGS PA BZHIN DU MYU GU LA SOGS PA LA SA BON LA SOGS PA'I NUS PA
KHAS BLANGS NA DE'I TSE DNGOS PO KHAS BLANGS PA KHO NAR 'GYUR TE,
'DI LTAR SA BON LA SOGS PA KUN RDZOB CES BYA BA DE NI GDON MI ZA
BAR NYE BAR BRJOD PA

THAMS CAD DANG BRAL BA'I MTSAN NYID RI BONG GI RVA LA SOGS PA LAS
RNAM PAR LOG PAR NYE BAR BRJOD DGOS SO, ,DE LTA MA YIN NA KHYED
KYIS JI LTAR 'JIG RTEN DANG LUNG LA SOGS PA DANG 'GAL BA SPANG
BAR 'GYUR, KHO BO CAG NI NUS PA MA LUS PA DANG BRAL BA'I MTSAN
NYID RI BONG GI RVA LA SOGS

PA LAS RNAM PAR LOG PA GANG YIN PA DE NYID LA DNGOS PO ZHES BRJOD
DO, ,GAL TE KHYED DE LA YANG KUN RDZOB TU YOD PA ZHES MING DU
'DOGS PAR BYED NA NI 'GA' MA GUR 'DOGS LA RAG STE, DNGOS PO RNAMS
NI KUN RDZOB DANG DON DAM PA'I SGRA DAG TU BRJOD KYANG DON BYED
NUS PA THA DAD PA NYID DU 'BRANG BA

NI MED DO SNYAM DU SEMS NA, DE YANG RIGS PA MA YIN TE, 'DI LTAR
RMI LAM LA SOGS PA NA GLANG PO DANG, RTA DANG, ME DANG, SA DANG,
KHYU MCHOG LA SOGS PA DON BYA BA SNA TSOGS BYED PA NYID DU SNANG
BA BRDZUN PA'I DNGOS PO GANG DAG LUS PHAN TSUN THA DAD PA'I RJES
SU SONG ZHING YUL DANG DUS KYI GNAS

SKABS THA DAD PA LTA BUR YANG DAG PAR MNGON PA DE DAG KYANG CI
NYE BAR BRJOD PA THAMS CAD DANG BRAL BA'I MTSAN NYID RI BONG GI
RVA LA SOGS PA LAS RNAM PAR LOG PA'I LUS SHIG YIN NAM, 'ON TE MA
YIN, DE LA GAL TE RNAM PAR LOG PA'I LUS SHIG YIN NA NI 'O NA NI
DE DAG KYANG DNGOS PO NYID DU THAL

BAR 'GYUR RO, ,'ON TE RNAM PAR MA LOG PA'I LUS SHIG YIN NO ZHE NA
NI DE'I TSE KHYED KYI GRAGS PA DANG 'GAL BA JI LTAR SPONG BAR
'GYUR, ,JI STE 'DI SKAD DU DE DAG JI LTAR SNANG BA DE BZHIN DU
RNAM PAR GNAS PA'I NGO BO NYID MA YIN MOD KYI, ,'ON KYANG DE DAG
SHES PA'I NGO BO NYID DU RTEN CING 'BREL BAR

'BYUNG BA'I PHYIR DNGOS POR YOD PA KHO NA'O ZHES BRJOD NA DE YANG
RIGS PA MA YIN TE, GAL TE DE DAG SHES PA'I NGO BO NYID KHO NA YIN
NA NI DE'I TSE CI STE LUS LA SOGS PA'I BYE BRAG GI RJES SU SONG
BA YOD PA MA YIN PA SHIN TU 'GAL BA'I RANG GI NGO BOR SNANG BAR
'GYUR, GZHAN NI GZHAN GYI NGO BOR SNANG

@209A *, ,PAR RIGS PA MA YIN TE, DE NYID DANG GZHAN NYID DAG NI
'GAL BA'I PHYIR RO ZHES BSHAD ZIN TO, ,'DI LTAR SHES PA'I NGO BO
NI SHEL DAG PA LTA BU CHA SHAS MED PA YUL NA MI GNAS PO SNGON PO
LA SOGS PA'I NGO BO SNA TSOGS SU SNANG BAR MA GYUR PA YIN PAR
'DOD NA RMI LAM LA

SOGS PA NA NI RTA DANG GLANG PO CHE LA SOGS PA'I DNGOS PO DAG
DE'I NGO BOR YANG DAG PAR MA BYUNG STE, DE DANG 'GAL BA'I RNAM PA
DANG LDAN PA'I PHYIR RO, ,DE LTA MA YIN NA DE LTAR SNANG BA NYID
DU MI 'GYUR RO, ,DE'I PHYIR KHO BO CAG NI GANG DAG SHES PA'I NGO
BO NYID LAS 'DAS TE LOG PA'I RNAM PAR

SNANG BA BRDZUN PA NYID KYIS 'JIG RTEN PAR 'DOD CING KUN BRTAGS
PA'I NGO BO NYID DU YANG BRJOD PAR DE DAG KHO NA DNGOS PO'I MTSAN
NYID DU 'KHRUL PA'I YUL NYID DU RJOD PAR BYED KYI, SHES PA'I NGO
BO NYID NI MA YIN NO, ,DE YANG DE DANG THA MI DAD PA'I BDAG NYID
DU SNANG BA'I PHYIR BDEN PA'I NGO BOR MA GRUB

BO; ,JI STE 'DI SKAD DU DNGOS PO'I BAG TU GRAGS PA DE DAG KYANG
TSAD MAS JI LTA BA DE BZHIN DU GSAL BA'I PHYIR YANG DAG PAR DNGOS
PO'I NGO BOR RNAM PAR MI GZHAG STE, DPER NA G-YOR MO'I MI LA MI
NYID LTA BU'O, ,NGES NA YANG DAG PA PO'I DNGOS PO'I LUS SU MA
GYUR PA BRDZUN PA GANG YIN PA

DE NI YANG DAG PAR NA NYES PAR BRJOD PA MA LUS PA DANG BRAL BA RI
BONG GI RVA LA SOGS PA LAS LOG PA DANG MA LOG PA LA SOGS PA'I
BSAM PA MI 'JUG PA KHO NA'O ZHES BRJOD NA GAL TE DE LTA NA KUN
RDZOB PA'I NGO BO NYID JI SKAD DU NYE BAR BRJOD PA JI SKAD BSHAD
PA'I TSAD MAS BRDZUN PAR YANG DAG

PAR GRUB PA'I NGO BO LA YANG DE BZHIN DU DE LTA BU'I BSAM PA MA
BYED CIG ,SGYU MA DANG, RMI LAM LA SOGS PA DANG KHYAD PAR MED PA
TSAD MAS DNGOS PO'I NGO BO GSAL RAB TU GSAL BA DE LTA BU LA YANG
DON DAM PAR BRJOD DO ZHES MING DU 'DOGS PAR BYED NA NI DGA' MGUR
THOGS LA DGA' STON YANG

BYED LA RAG GO, ,'ON KYANG MING DU 'DOGS PAR BYED PA TZAM GYI SGO
NAS NI DNGOS PO RNAMS NGO BO GZHAN DU NYE BAR LEN PA MED PAS NA
YANG 'OR CIG CES SMRAS PA GANG YIN PA DE DANG MTSUNGS SO, ,SLOB
DPON RNAMS KYIS NI GANG DAG DON DAM PA'I TSUL GYIS RGYA MTSO SHIN
TU ZAB MO LA 'JUG PAR MI

@209B NUS PA DE DAG LA RTAG PA DANG CHAD PA LA SOGS PAR LTA BA
DAM PA MA YIN PA'I DRI MA BKRU BA'I PHYIR BYIS PA'I SKYE BO GZUD
PA'I DON DU DON DAM PA'I MTSAN NYID BSOD NAMS DANG YE SHES KYI
TSOGS DANG MTHUN PA JI LTAR GRAGS PA DON BYA BA BYED PA GANG YIN
PA DE NI 'DIR DON DAM PAR YOD PA'O ZHES BYA BA

'DI BSHAD KYI, GCIG TU NGES PA'I DON DAM PA YANG DAG PAR SHES PAR
BYA BA'I PHYIR NI MA YIN NO ZHES BYA BAR RTOGS PAR BYA STE, DE NI
DON DAM PAR MED PA'I PHYIR JI LTAR SNGAR BSHAD PA BZHIN NO, ,DE
NYID KYI PHYIR RNAM 'GREL LAS, JI LTA BA DE LTA YIN DU ZAD DO
ZHES BSHAD DO, ,'PHAGS PA DPAL

PHRENG SENG GE'I NGA RO'I MDO LAS KYANG, GANG MI RTAG PA DE NI
BRDZUN PA SLU BA'I CHOS CAN NO, ,GANG BRDZUN PA SLU BA'I CHOS CAN
DE NI MI BDEN PA'O ZHES GSUNGS SO, ,LUNG LAS KYANG DGE SLONG DAG
'DI TZAM ZHIG NI BDEN PA YIN TE, DGE SLONG DAG 'DI LTA STE, MYA
NGAN LAS 'DAS PA

SLU BA'I CHOS MED PA'O, ,DGE SLONG DAG 'DU BYED THAMS CAD NI
BRDZUN PA SLU BA'I CHOS SO ZHES GSUNGS SO, ,JI STE GAL TE DNGOS
PO RNAMS DON DAM PAR NGO BO NYID MED KYANG YUL DANG DUS LA SOGS
PA NGES PAR SNANG NA NI, DE'I TSE 'O NA NI DE'I TSE RI BONG GI
RVA LA SOGS PA YANG JI LTAR SNANG BAR

MI 'GYUR ZHE NA, DE'I PHYIR 'DI'I LAN NI KHYED KYIS KYANG BRJOD
DGOS TE, RAB RIB CAN LA SOGS PA LA SKRA LA SOGS PA BRDZUN PA
SNANG BA DANG MTSUNGS PA LA CI STE SKRA LA SOGS PA BRDZUN PA KHO
NA SNANG GI RI BONG GI RVA LA SOGS PA NI MA YIN, 'ON TE RAB RIB
LA SOGS PA'I RGYU DANG RKYEN

RNAMS KYI NUS PA SO SOR NGES PA'I PHYIR DE LTAR SO SOR NGES PAR
BRJOD NA NI DE'I TSE DNGOS PO MED PA YIN NA YANG JI LTAR RGYU
DANG RKYEN RNAMS KYI NUS PA SO SOR NGES PAR 'GYUR ZHES BRJOD PAR
'GYUR RO, ,'ON TE MTHONG BA'I PHYIR DE BZHIN DU 'GYUR RO ZHES
BRJOD NA NI DE BZHIN DU GZHAN LA YANG RGYU DANG

RKYEN GYI NUS PA SO SOR NGES PA LAS JI STE DE LTAR RNAM PAR GZHAG
PA LAS NGES PAR MI 'DOD, 'DI TZAM GYIS NI DNGOS PO NYID DU THAL
BAR 'GYUR BA YANG MA YIN TE, RAB RIB CAN DAG GIS MTHONG BA'I SKRA
LA SOGS PA LA YANG DNGOS PO NYID DU THAL BAR 'GYUR RO ZHES SNGAR
BSHAD ZIN TO, ,DE

@210A *, ,LTA MA YIN NA RAB RIB CAN GYIS DMIGS PA'I SKRA LA SOGS
PA BRDZUN PA LA YANG JI LTAR RGYU DANG RKYEN RNAMS KYI NUS PA SO
SOR NGES PAR 'GYUR, ,RAB RIB CAN GYIS SKRA LA SOGS PA NI SHES
PA'I NGO BO NYID DU YANG BDEN PAR RIGS PA MA YIN NO ZHES SNGAR
BSHAD PA NYID

DO; ,GZHAN YANG SHES PA'I NGO BO BDEN PA NYID DU GRUB PA YIN NA
NI SKRA LA SOGS PA YANG DE DANG THA MI DAD PA'I PHYIR BDEN PA
NYID DU RTOGS PAR NUS PAR GYUR BA ZHIG NA, DE NYID MA GRUB STE JI
LTAR SNGAR BSHAD PA BZHIN NO, ,SKRA LA SOGS PA NI BRDZUN PA NYID
DU 'JIG RTEN PA DANG TSAD MAS

RAB TU GRUB PA KHO NA'O, ,DE'I PHYIR SHES PA YANG SKRA LA SOGS PA
BRDZUN PA'I NGO BO DANG THA MI DAD PA'I PHYIR DE DANG 'DRA BA
NYID DU BRDZUN PA KHO NA YIN PAS JI LTAR SKRA LA SOGS PA DE'I NGO
BOR BDEN PA NYID DU 'GYUR, GANG DAG GAL TE DNGOS PO THAMS CAD DON
DAM PAR MA SKYES PA YIN NA DE

BZHIN DU KUN RDZOB TU YANG SKYE BAR MI 'GYUR RO, ,GANG DAG DON
DAM PAR MA SKYES PA DE DAG LA KUN RDZOB TU YANG SKYE BA MED DE
DPER NA RI BONG GI RVA LA SOGS PA LTA BU'O ZHES ZER BA DE DAG GI
YANG SGYU MA LA SOGS PAS MA NGES PA YANG YIN LA, BSGRUB PAR BYA
BA LAS BZLOG NA GNOD PA CAN

GYI TSAD MA NYE BAR MA BSTAN PA'I PHYIR GTAN TSIGS MI MTHUN PA'I
PHYOGS LAS LDOG PA LA THE TSOM ZA BA YANG YIN NO, ,DPE TZAM GYIS
NI 'DOD PA'I DON 'GRUB PA MA YIN TE, GZHAL BYA NYID LA SOGS PA
GNYI GA'I PHYOGS LA KHYAB PA NYID KYANG SRID PA'I PHYIR DON DAM
PAR MED PA KUN RDZOB TU YANG

MED PA NYID YIN NA NI KUN RDZOB KYI BDEN PA RAB TU 'JIG PAR THAL
BAR 'GYUR TE, DE'I PHYIR SU YANG PHYIN CI LOG TU MI 'GYUR RO,
,THAL BAR SGRUB PA NYID YIN NA YANG KHYAB PA MA GRUB PA'I PHYIR
GTAN TSIGS MA NGES PA NYID YIN NO, ,RI BONG GI RVA LA SOGS PA KUN
RDZOB TU YANG SKYE BAR MI SNANG BA

GANG YIN PA DE NI DE LTA BU'I LAS LA SOGS PA'I TSOGS PA MED PA
YIN GYI, DON DAM PA'I NGO BO NYID DANG BRAL BAS NI MA YIN TE,
GANG GIS NA NGES PA MED PAR 'GYUR BA DNGOS PO RNAMS KYI NGO BO
KUN RDZOB PA YANG RGYU DANG RKYEN TSOGS PA LA MI LTOS PA NYID DU
KHAS LEN PAR BYED PA NI MA YIN NO, ,RGYU DANG RKYEN

@210B LA RAG LAS PA TZAM GYI SGO NAS DNGOS PO NYID DU THAL BA
YANG MA YIN TE, SGYU MA LA SOGS PA BRDZUN PA YANG RGYU DANG RKYEN
TSOGS PA YOD PA DANG, MED PA LAS 'JUG PA DANG, LDOG PA MTHONG
BA'I PHYIR RO, ,MTHONG BA TZAM GYI SGO NAS NI DNGOS PO DE BZHIN
DU 'GYUR BA YANG MED DO ZHES BSTAN ZIN TO, ,

MKHAS PA RNAMS KYI MU BZHI PA'I SKYE BA DANG BRAL BA NYID KYIS
DNGOS PO RNAMS DE KHO NA NYID DU SKYE BA MED PAR BSGRUBS PAS NGO
BO NYID MED PAR GSAL RAB TU BSGRUBS KYANG KHA CIG TSAD MA'I LAM
MA RTOGS PA NYID KYIS GZHAN DU SUN 'BYIN PA GANG YIN PA DE GSAL
BAR 'DOD NA RE ZHIG TSAD MA'I

DE KHO NA NYE BAR BSTAN PAR BYA STE, GANG DAG DON DAM PAR MU BZHI
PA'I SKYE BA DANG BRAL BA DE NI DE KHO NA NYID DU NGO BO NYID MED
PA KHO NA YIN TE DPER NA NAM MKHA'I PADMA LA SOGS PA LTA BU'O,
,RTZOD PA'I GZHIR GYUR PA'I DNGOS PO THAMS CAD KYANG YANG DAG PAR
NA DE DANG 'DRA BA NYID DO ZHES BYA BA 'DI LA YANG

KHA CIG NA RE GCIG LAS GCIG MI SKYE'O ZHES BYA BAR JI LTAR RTOGS,
TSAD MA LOG PA TZAM GYIS NI DNGOS PO'I NGO BO NYID LDOG PA MED
DE, DE NI DE'I RGYU MA YIN PA'I PHYIR DANG, DE'I BDAG NYID MA YIN
PA'I PHYIR RO, ,'ON TE SU YANG KHAS MI LEN PA'I PHYIR DE DGAG PAR
MDZAD DO ZHE NA, DE NI

RIGS PA MA YIN TE, KHA CIG DBANG PHYUG LA SOGS PA GCIG KHO NA LAS
'GRO BA SKYE BAR 'DOD PA'I PHYIR RO ZHES ZER NA, DE NI RIGS PA MA
YIN TE, 'DI LTAR GCIG LAS GCIG KHO NA SKYE NA RTAG PA'I NGO BO
LAS SAM, MI RTAG PA'I NGO BO LAS SKYE BAS 'GYUR GRANG NA, RE ZHIG
RTAG

PA'I NGO BO LAS NI MA YIN TE, DE NI DE MI SKYED PA'I GNAS SKABS
DANG KHYAD PAR MED PA NYID KYIS SNGON DANG PHYI MA'I DUS BZHIN DU
BAR DU YANG SKYED PAR BYED PA NYID DU 'GAL BA'I PHYIR RO, ,'ON TE
SKYED NA NI DE BZHIN DU SNGON DANG PHYI MA'I DUS SU YANG SKYED
PAR THAL BA YIN TE, SKYED PAR BYED PA'I

RANG BZHIN RJES SU 'BRANG BA'I PHYIR RO, ,RJES SU MI 'BRANG NA NI
DE'I RTAG PA NYID NYAMS PA YIN PAS RIM DANG CIG SHES DAG GIS
'DI'I SKYED PAR BYED PA NYID RGYAS PAR BSAL BA YIN NO, ,DE'I
PHYIR RE ZHIG RTAG PA LAS SKYE BAR RIGS PA MA YIN NO, ,MI RTAG PA
LAS KYANG MA YIN TE, DE LAS KYANG

@211A *, ,SNGAR DUS MNYAM PA DANG, CIG SHOS DAG TU SKYE BA SPYIR
BSAL BA'I PHYIR RO, ,RTAG PA DANG MI RTAG PA DAG LAS MA GTOGS PA
GANG LAS DE SKYE BAR 'GYUR BA GZHAN YANG YOD PA MA YIN NO, ,GZHAN
DAG GIS 'GRO BA'I RGYU DBANG PHYUG LA SOGS PA'I NGO BO CIG KHO
NAR

KHAS BLANGS PA GANG YIN PA DE LAS KYANG DE DAG GI SO BO BO GCIG
LAS 'BRAS BU GCIG KHO NA SKYE BAR KHAS BLANGS PA MA YIN TE, 'GRO
BA NGO BO DU MA DE'I 'BRAS BU NYID DU 'DOD PA'I PHYIR RO, ,DE'I
PHYIR GCIG LAS GCIG KHO NA SKYE BA MA YIN NO ZHES BYA BA'I SKABS
SU DBANG PHYUG LA SOGS PA

'KHRUL PA'I YUL NYID DU STON PA GANG YIN PA DE NI 'DAS SKABS KYI
DON MNGON PAR MI SHES PA KHO NA SGROGS PAR BYED PA YIN NO, ,DBANG
PHYUG LA SOGS PA NI RGYU'I DNGOS POR YANG YOD PA MA YIN TE, DE NI
GZHAN DAG GIS RTAG PA'I NGO BO NYID DU NYE BAR BRTAGS PA'I PHYIR
LA, RTAG PA YANG

NUS PA THAMS CAD DANG BRAL BA NYID DU SNGAR BSGRUBS ZIN TO, ,'ON
TE YANG GZHAN DAG GIS DE MI RTAG PA KHO NAR KUN TU RTOG PAR BYED
PA YIN NA NI DE'I TSE DE LAS KYANG 'BRAS BU GCIG KHO NA SKYE BAR
RIGS PA MA YIN TE, 'DI LTAR DE LAS JI LTAR RNAM PA THA DAD PA'I
RGYUD LA YOD PA'I 'BRAS BU

'GA' ZHIG CUNG ZAD SKYE BAR 'GYUR NA DE'I TSE DE'I RIGS MTHUN
PA'I SKAD CIG MA GZHAN GYI NYING MTSAMS SBYOR BA MED PA'I PHYIR
SKAD CIG MA GNYIS PA KHO NA LA YANG DAG PAR CHAD PAR 'GYUR RO,
,DE LTA NA RTAG TU DE'I RIGS MI MTHUN PA'I 'BRAS BU NYE BAR
BSKYED PA'I DUS NA SKAD CIG MA SNGA MA SNGA

MA THAMS CAD RIGS MTHUN PA'I SKAD CIG MA PHYI MA LA NYING MTSAMS
SBYOR BA MED PA NYID KYI PHYIR DBANG PHYUG CES BYA BA MI RTAG
PA'I PHYIR NGO BO YANG 'GRO BA'I RGYUR NYE BAR RTOG PAR 'GYUR BA
DE GANG GANG ZHIG YIN PAR 'GYUR, JI STE YANG DE NI SKAD CIG MA
DANG PO'I NGO BO YIN PA'I PHYIR SKAD CIG MA GCIG

GI RANG GI NGO BO KHO NAR NYE BAR BRJOD NA DE YANG RIGS PA MA YIN
TE, RGYU MED PA DE SKYE BAR MI SRID PA'I PHYIR RO, ,YANG NA DE
DANG 'DRA BA KHO NAR 'GRO BA THAMS CAD RGYU MED PA NYID DU 'GYUR
RO, ,DE LTA BAS NA DE RGYUR 'GYUR BA GANG YIN PA NI SNGON NAM,
PHYIS KYANG CUNG ZAD KYANG MED DO, ,YOD NA NI

@211B DE'I SKAD CIG MA GCIG TZAM GYIS NGO BO NYID NYAMS PAR 'GYUR
RO, ,'DI'I THOG MA MED PA NYID KYANG SNGAR BSAL ZIN TO, ,'ON TE
DE'I RGYU GZHAN KHO NA ZHIG NYA BAR RTOG NA DE'I TSE DE NYID DES
BSKYED PAR BYA BA'I 'BRAS BU YANG YIN PAR CI STE MI BRTAG ,DE MED
NA 'GRUB PAR MI 'GYUR RAM,

CI NAS GANG GI PHYIR 'DI RTOG PAR BYED, 'ON TE YANG 'DI NI RGYUD
THA DAD PA MA YIN PA LA YOD PA'I RGYU THOG MA MED PA NAS RGYUD DE
ZHUGS PA KHO NA YIN GYI, GZHAN GANG YANG RGYUD GZHAN LA YOD PA'I
SKYED PAR BYED PA NI MA YIN NO ZHES NYE BAR RTOG PAR BYED NA DE
LA YANG YANG DAG PAR NA DUS MA

MNYAM PA DANG, CIG SHOS DAG TU DE LAS RIGS MTHUN PA'I SKAD CIG MA
YANG SKYE BAR RIGS PA MA YIN NO ZHES SNGAR BSTAN ZIN TO, ,DE NYID
KYI PHYIR DANG, RGYU'I THA DAD PA THA DAD PAR BYED PA MA YIN PA
NYID DU THAL BAR 'GYUR BA 'OG NAS 'BYUNG BA'I PHYIR DE LAS 'BRAS
BU DU MA SKYE BA YANG

RTOGS PAR BYA'O, ,MIG LA SOGS PA GZHAN DAG KYANG GAL TE 'BRAS BU
GCIG SKYED PAR NGES PAR KHAS LEN NO, DE'I TSE LONG BA DANG, 'ON
PA LA SOGS PA'I DNGOS POR THAL BAR BZLOG DKA' STE, 'DI LTAR GANG
GI TSE MIG LA SOGS PA'I DBANG POS RANG GI RNAM PAR SHES PA NYE
BAR

SKYED PAR BYED PA DE'I TSE DE LAS RIGS MTHUN PA'I SKAD CIG MA
GZHAN MI SKYE BA'I PHYIR SKAD CIG MA GNYIS PA LA THAMS CAD LONG
BA LA SOGS PA'I DNGOS POR THAL BAR 'GYUR RO, ,JI STE YANG TSOGS
PA KHO NA 'BRAS BU RNAM PAR SHES PA SKYED PAR BYED PA YIN NO,
,DE'I PHYIR GCIG LAS

'BRAS BU GCIG KHO NA MI SKYE STE, MIG DANG, RNA BA DANG, YID LA
BYED PA DAG LAS MIG GI RNAM PAR SHES PA LA SOGS PA SKYE BA YANG
MTHONG NGO ZHE NA, DE YANG RIGS PA MA YIN TE, DE LTA NA NI RGYU
THA DAD PA THA DAD PAR BYED PA MA YIN PAR 'GYUR RO, ,'DI LTAR BUM
PA LA SOGS PA

SNAM BU LA SOGS PA LAS RANG BZHIN THA DAD PA GANG YIN PA DE NI
RGYU'I THA DAD PAS BYAS PA YIN GYI, RANG BZHIN GYIS NI MA YIN NO,
,DE LTA MA YIN NA DNGOS PO RNAMS RGYU MED PA KHO NAR 'GYUR RO,
,DE LA GAL TE RGYU'I THA DAD PA YOD KYANG 'BRAS BU THA DAD PAR MI
'GYUR NA NI DE'I TSE 'KHRUL PA'I

@212A *, ,PHYIR 'BRAS BU THA DAD PA DANG THA DAD PA MA YIN PA
RGYU'I THA DAD PA DANG THA DAD PA MA YIN PAS BYAS PA MA YIN PAR
'GYUR RO, ,THA DAD PA DANG THA DAD PA MA YIN PA DAG LAS GZHAN
PA'I DNGOS PO 'GA' YANG MED PA'I PHYIR THAMS CAD RGYU MED PAR
THAL BAR 'GYUR RO, ,'DI

LTAR TSOGS PA RNAMS NI TSOGS PA CAN DAG LAS GZHAN MA YIN NO, ,DE
DAG TSOGS PA LAS LOGS SHIG TU BYA BAR MI NUS MOD KYI, 'ON KYANG
RANG BZHIN PHAN TSUN THA DAD CING RE RES SKYED PAR NUS PA DE DAG
LAS 'BRAS BU 'BYUNG NA CI STE THA MI DAD PA KHO NA 'BYUNG BAR
'GYUR, GAL TE THAMS

CAD 'BRAS BU GCIG KHO NA LA NUS KYI DU MA LA NI MA YIN NO ZHE NA,
DE NI RIGS PA MA YIN TE, DE LTAR NA NI SKAD CIG MA RIGS MTHUN
PA'I NYING MTSAMS SBYOR BA'I PHYIR SKAD CIG MA GNYIS PA LA MIG LA
SOGS PA'I RGYUD RNAM PAR CHAD PAR 'GYUR RO, ,GAL TE DE DAG SKAD
CIG MA

RIGS MTHUN PA'I BSKYED PAR BYA BA LA YANG NUS PA YOD DO ZHE NA,
GAL TE DON GZHAN DU GYUR PA ZHIG YIN NA NI DE'I PHYIR DE'I TSE
NUS PA KHO NA RGYUR 'GYUR GYI DNGOS PO NI MA YIN NO, ,'BREL PA
YANG 'GRUB PAR MI 'GYUR TE, DE DAG NUS PA LA PHAN PA MI BYED PA'I
PHYIR RO, ,DE LA PHAN PA

BYED NA NI NUS PA THA DAD PA GZHAN DANG GZHAN LA LTOS NA THUG PA
MED PAR 'GYUR RO, ,'ON TE DE DAG RANG GI NGO BOR GYUR PA KHO NAS
NUS PA LA PHAN PA BYED NA NI DE'I TSE 'BRAS BU LA YANG DE BZHIN
DU JI STE MI BYED, DE LTA BAS NA NUS PA NI DNGOS PO'I NGO BO NYID
LAS THA DAD PA MA YIN PA KHO NA'O, ,

DE'I PHYIR 'DI DAG NUS PA GANG KHO NAS RIGS MTHUN PA'I 'BRAS BU
NYE BAR SKYED PA DE KHO NAS MIG GI RNAM PAR SHES PA LA SOGS PA
THUN MONG BA YANG SKYED PA'I PHYIR JI LTAR 'BRAS BU 'DI DAG THA
DAD PAR 'GYUR, 'ON TE 'BRAS BU GCIG NI TSOGS PA LA RAG LAS PA YIN
LA, GZHAN NI RE

RE LA RAG LAS PA YIN TE, DE'I PHYIR THA DAD PAR 'GYUR BA KHO NA'O
SNYAM NA, DE YANG RIGS PA MA YIN PA NYID DE, TSOGS PA CAN RNAMS
RE RE ZHING RGYUR GYUR PA'I PHYIR TSOGS PA LA RAG LAS PA YANG RE
RE LA RAG LAS PA KHO NA YIN NO, ,DE'I PHYIR RGYU THA DAD PA MA
YIN PAS 'BRAS BU RIGS

@212B MTHUN PA DANG MI MTHUN PA THA DAD PA NYID DU MI 'GYUR RO,
,GANG DAG RGYU'I THA DAD PA THA DAD PAR BYED PAR MI 'GYUR RO ZHES
BYA BA THAL BA'I DON GANG YIN, GAL TE DUM BUR SKYED PAR BYED PAR
MI 'GYUR RO ZHES BYA BA'I DON YIN NA NI DE'I TSE DNGOS PO'I NGO
BO LA CHA SHAS MED PA'I PHYIR CHA SHAS SU SKYE BAR MI 'DOD

PA NYID PAS JI LTAR THAL BA YIN TE, DE'I MTSAN NYID NI MI 'DOD
PAR BYED PA YIN PA'I PHYIR RO, ,'ON TE KHYAD PAR DU BYED PAR MI
'GYUR RO ZHES BYA BA'I DON 'DI YIN NO ZHE NA, DE NI MA GRUB STE,
RGYU DAG GIS 'BRAS BU'I DNGOS PO RIGS MI MTHUN PA DU MA LAS LOG
PA DANG LDAN PA SKYED PA'I PHYIR RO ZHES ZER BA DE NI RIGS

PA MA YIN TE, GCIG LA CHA SHAS SU SKYED PAR BYED PA NYID DU MI
'GYUR RO ZHES THAL BAR BRJOD PA NI MA YIN NO, ,'ON KYANG KHYED
DNGOS PO RNAMS KYI PHAN TSUN LDOG PAS BYAS PA'I KHYAD PAR DU 'DOD
PA GANG YIN PA DE NI RGYU SNA TSOGS PA NYID KYIS BYAS LA, GAL TE
'DIR RGYU SNA TSOGS PAR KHAS

BLANGS TE 'BRAS BU SNA TSOGS MA YIN PAR KHAS LEN PAR BYED NA DE'I
TSE 'KHRUL PA'I PHYIR DNGOS PO RNAMS KYI THA DAD PA RGYU'I SNA
TSOGS PA NYID KYIS BYAS PAR MI 'GYUR RO ZHES THAL PA BRJOD DO,
,GANG YANG DE DAG GI DNGOS PO RIGS MI MTHUN PA DU MA LAS LDOG PAR
BYED PA'I MTSAN NYID 'BRAS BU'I

KHYAD PAR NYID DU NYE BAR BRJOD PA DE YANG 'BREL PA MED PA NYID
DE, 'DI LTAR GAL TE DE DAG BDAG NYID KHYAD PAR DU GYUR PA GANG
KHO NAS 'BRAS BU KHYAD PAR CAN NYE BAR SKYED PA NA DE NI RIGS MI
MTHUN PA DAG LAS LDOG PAR BYED PA DE NYID KYIS RIGS MTHUN PA'I
SKAD CIG MA YANG NYE BAR BSKYED NAS

LDOG PAR BYED PAR 'GYUR NA DE'I TSE DES BSKYED PAR BYA BA'I 'BRAS
BU RIGS MTHUN PA DANG MI MTHUN PA DAG PHAN TSUN LDOG PA NYID DU
MI 'GYUR TE, LDOG PAR BYED PA'I RGYU THA DAD PA MED PA'I PHYIR
RO, ,'ON TE RGYU DE DAG SO SO RANG NYID LDOG PAR BYED PA'I NGO BO
YIN PA'I PHYIR RIGS MTHUN PA'I 'BRAS BU LA

THA DAD PAR BYED PA NYID DU 'GYUR RO ZHE NA, DE'I TSE DE DANG
'DRA PAR THUN MONG GI 'BRAS BU LA YANG DE DAG CI STE THA DAD PAR
BYED PA NYID MA YIN TE, DE LA YANG THAMS CAD RE RE ZHING RGYUR
GYUR PA'I PHYIR RO, ,GCIG SKYED PAR BYED PA'I RANG BZHIN GANG YIN
PA DE LAS LDOG PA GZHAN DAG NI GCIG SKYED,

@213A *, ,PAR BYED PAR MI 'GYUR TE, DE NI SKYED PAR BYED PA'I
RANG BZHIN LAS LDOG PA'I PHYIR DON GZHAN BZHIN NO, ,GZHAN NYID NI
DE SKYED PAR BYED PA'I NGO BO MA YIN PA'I PHYIR RO, ,JI STE YANG
DE DAG PHAN TSUN LDOG PA'I NGO BO YIN MOD KYI, 'ON KYANG DE DAG
LA SKYED PAR BYED PA'I NGO BO LAS

LDOG PA NI MED DO, ,GZHAN LA DE SKYED PAR BYED PA'I NGO BO MED DO
ZHES NI MI SMRA'I, 'ON KYANG GCIG GIS SKYED PAR BYED PA'I NGO BO
GANG YIN PA DE GZHAN GYI MA YIN NO ZHES SMRA'O, ,GZHAN YANG RANG
GI NGO BO KHO NAS SKYED PAR BYED PA YIN GYI, GZHAN GYI NGO BOS NI
MA YIN TE, DE NYID MA YIN PA'I PHYIR RO, ,

DE DAG BDAG NYID JI LTA BA BZHIN DU THA DAD PA YANG YIN LA RANG
GI NGO BOS SKYED PAR BYED PA YANG YIN NO ZHES BYA BA 'DI LA 'GAL
BA CI ZHIG YOD, NGO BO CIG MED PA NI DE'I NGO BOR MI 'GYUR GYI,
DE MI BYA BA NI MA YIN NA, DE KHO NAS 'BRAS BU 'DI BYA DGOS SO
ZHES BYA BA 'DI LA RIGS PA CI YOD SNYAM DU SEMS NA,

LAN 'DI NI GRANGS CAN KHO NA LA BRJOD NA MDZES PAR 'GYUR RO, ,DE
DAG NI 'GRO BA THA DAD PA DANG THA DAD PA MA YIN PA'I NGO BO KHO
NA NYE BAR BRJOD DO, ,DE'I PHYIR DER 'DZIN PA RNAM PAR BZLOG PA'I
CHED DU SLOB DPON GYI DNGOS PO RNAMS THA SNYAD KYI SGO NAS THA
DAD PAR STON PAR MDZAD PA RNAMS KYIS THAMS CAD NYE BAR

BRJOD PA YIN GYI, 'DI GANG DAG YANG DAG PAR NA RTEN CING 'BREL
BAR 'BYUNG BA DON GCIG PA YANG MA YIN, DON THA DAD PA YANG MA YIN
PAR 'DOD PA DE DAG GI PHYIR BSHAD PA NI MA YIN TE, DE DAG GI LTAR
NA SGYU MA DANG MTSUNGS PAS YANG DAG PAR NA DNGOS PO THAMS CAD LA
THA DAD PA DANG THA DAD PA MED

PA'I NGO BO NYID GANG DU YANG MA GRUB PA'I PHYIR RO, ,GZHAN YANG
GAL TE DNGOS PO RNAMS LA YANG DAG PA'I NGO BO GNYIS TE GCIG NI
SKYED PAR BYED PA'I MTSAN NYID YIN LA CIG SHOS NI RANG GI NGO
BO'I BDAG NYID YIN PAR GYUR NA DE'I TSE 'DI GZHAN RANG GI NGO BO
LAS LOG KYANG SKYED PAR BYED PA'I NGO BO LAS

LOG PA NI MA YIN NO ZHES BYA BA'I LAN 'DI MDZES PAR 'GYUR BA ZHIG
NA, GANG GI TSE THAMS CAD SKYED PAR BYED PA'I RANG GI NGO BO KHO
NA YIN PA DE'I TSE PHAN TSUN LOG NA DE SKYED PAR BYED PA'I NGO BO
NYID LAS LOG PA YIN PA'I PHYIR JI LTAR GCIG SKYED PAR BYED PA YIN
PAR 'GYUR, 'ON TE DE DAG GI

@213B RANG BZHIN 'DI 'DRA STE, THA DAD KYANG GANG GCIG SKYED PAR
BYED PA YIN NO, ,RANG BZHIN LA NI BRGAL ZHING BRTAG PAR 'OS PA MA
YIN NO ZHE NA, RKANG PA BRKYANG STE 'DUG NA DE KHO NA NYID DPYOD
PA LA RGYAB KYIS PHYOGS PA'I BLO CAN THA SNYAD TZAM GYI RJES SU
'BRANG BA RNAMS DGA' MGUR 'DUG LA RAG STE, GANG DAG

DE KHO NA NYID DPYOD PA LA ZHUGS PA'I BLO GROS CAN DE DAG NI DE
LTAR 'DUG PAR RIGS PA MA YIN NO, ,DE LTA MA YIN NA DBANG PHYUG LA
SOGS PA YANG GCIG YIN YANG RANG BZHIN GYI KHYAD PAR DANG LDAN
PA'I PHYIR 'GRO BA SNA TSOGS KYI RGYUR RIM DANG CIG CAR DU MI
'GAL BA KHO NA STE, DE'I NGO BO NYID DE LTA BUR

RANG BZHIN GYIS GRUB PA YIN NO, ,RANG BZHIN LA NI BRGAL ZHING
BRTAG PAR 'OS PA MA YIN NO ZHES DER SMRA BA RNAMS DE SKAD DU SMRA
BA LA LAN CI ZHIG BRJOD PAR BYA, GANG YANG DE KHO NAS 'BRAS BU DE
BYA DGOS SO ZHES BYA BA 'DI LA RIGS PA CI YOD CES ZER BA DE LA
YANG JI LTAR ME LA RAG LAS TE SKYE PA'I DU BA

BRGYA BYIN GYI SPYI BO LAS KYANG 'BYUNG NA RGYU MED PA NYID DU
THAL BA'I MTSAN NYID KYI RIGS PA BRJOD PA DE BZHIN DU 'DIR YANG
DE NYID CI STE NYE BAR MI BRJOD DE, THA SNYAD KYANG TSOGS PA GCIG
GI KHONGS SU GTOGS PA NI 'BRAS BU GCIG SKYED PAR BYED PAR MI 'GAL
LA, TSOGS PA GZHAN DU GTOGS PA

RNAMS NI 'GAL LO ZHES BYA BA 'DI DANG KHYAD PAR CI YANG MED DO,
,'DI LA YANG 'DI SKAD DU ME LA SOGS PA DE KHO NAS 'BRAS BU DE BYA
DGOS KYI, ,BRGYA BYIN GYI SPYI BO LA SOGS PA GZHAN DAG GIS NI MA
YIN NO ZHES BYA BA 'DI LA RIGS PA CI YOD, TSOGS PA THA DAD PA
YANG YIN LA RANG GI NGO BOS SKYED

PAR BYED PA YANG YIN NO ZHES BYA BA 'DI LA 'GAL BA CI YOD CES
RJOD PAR 'GYUR RO, ,DE LA JI LTAR TSOGS PA GCIG LA RAG LAS TE
SKYE BA'I 'BRAS BU TSOGS PA GZHAN LAS KYANG SKYE BA YIN NA DES
BSKYED PAR BYA BA'I RANG BZHIN DU MA NGES PA'I PHYIR RGYU MED PA
NYID DU BRJOD PA DE BZHIN DU TSOGS PA

GCIG LA YANG DE NYID KYI TSE RNAM PAR SHES PA LA SOGS PA RGYU
GCIG LA RAG LAS TE, SKYE BA YANG DE DANG MTSAN NYID MI MTHUN PA'I
RGYU GZHAN LAS SKYE BA YIN NA CI STE RGYU MED PA NYID DU THAL BAR
MI BRJOD DE, 'ON TE YANG RGYU RNAMS BDAG NYID JI LTA BA BZHIN DU
NYE BAR SBYOR BAS BYAS PA'I RANG

@214A *, ,BZHIN GYI KHYAD PAR MA 'CHOL PA'I PHYIR RGYU'I THA DAD
PA THA DAD PAR BYED PA 'GAL BA NYID DE, 'DI LTAR MIG LA SOGS PA
RANG BZHIN THA DAD PA DAG LAS 'BRAS BU MIG GI RNAM PAR SHES PA LA
SOGS PA SKYE BA NA DNGOS SU THA DAD PA MA YIN YANG RTOGS PA'I
BDAG NYID DANG GZUGS

LA SOGS PA YUL SO SOR NGES PA DANG, DE'I RNAM PAR GYUR PAR SKYE
STE, DE YANG RJES SU 'GRO BA DANG LDOG PA DAG GIS MTSUNGS PA DE
MA THAG PA'I RKYEN LAS RTOGS PA'I NGO BO NYID DU 'GYUR GYI, MIG
LA SOGS PA DAG LAS NI MA YIN NO ZHES BYA BAR NGES SO, ,DE BZHIN
DU YUL LAS NI DE DANG 'DRA BA NYID

DO; ,DBANG PO LAS NI YUL 'DZIN PA SO SOR NGES PA'O, ,DE LTAR NA
DBANG PO DANG YUL DAG LAS NI RTOGS PA'I NGO BO NYID MA YIN LA
DBANG PO DANG MTSUNGS PA DE MA THAG PA'I RKYEN DAG LAS KYANG YUL
GYI NGO BO NYID MA YIN YUL DANG MTSUNGS PA DE MA THAG PA'I RKYEN
DAG LAS KYANG YUL 'DZIN PA SO SOR NGES

PA MA YIN NO ZHES RNAM PAR GZHAG PA NGES PA RGYU'I THA DAD PA THA
DAD PAR BYED PA NYID DU 'GYUR BA KHO NA STE, RGYU THA DAD PA DAG
LAS KHYAD PAR THA DAD PA DAG 'BYUNG BA'I PHYIR RO SNYAM DU SEMS
NA, DE THA SNYAD KYI SGO NAS BYIS PA'I SKYE BO THAMS CAD GZUD
BA'I PHYIR BRJOD NA NI RIGS PA KHO NA YIN NO, ,DON DAM

PAR NI MA YIN, 'DI LTAR KHYAD PAR GANG YIN PA DE DAG GAL TE
BRTAGS PA MA YIN PA KHO NA'AM, LDOG PA'I BYE BRAG GIS BRTAGS PA'I
NGO BO ZHIG YIN PAR 'GYUR GRANG, GAL TE PHYOGS DANG PO LTAR YIN
NA NI DE'I TSE RNAM PAR SHES PA DMIGS PA'I BDAG NYID LA SOGS PA
DAG LAS NGO BO THA MI DAD PA'I

PHYIR DE DANG 'DRA BA KHO NAR DU MA NYID DU THAL BA YIN LA, DMIGS
PA'I BDAG NYID LA SOGS PA YANG RNAM PAR SHES PA NYID BZHIN DU
GCIG PA NYID DU 'GYUR BA BZLOG PAR MI 'GYUR RO, ,RNAM PAR SHES PA
RTOGS PA'I NGO BO NYID LAS GZHAN MA YIN PA'I PHYIR DE DANG 'DRA
BA NYID DU GZUGS LAS MI SKYE BA NYID DU

YANG THAL BAR 'GYUR RO, ,DE DANG 'DRA BA NYID LAS THA DAD PA MA
YIN PA'I PHYIR YANG GZUGS LAS SKYE BAR SMRAS PAR 'GYUR RO, ,DE'I
PHYIR GCIG LA DUS GCIG TU PHAN TSUN 'GAL BA SKYE BA DANG MI SKYE
BA DAG JI LTAR MI 'GAL, JI STE NYES PA 'DIR GYUR NA MI RUNG ZHES
KHYAD PAR 'DI DAG RNAM PAR SHES PA LAS

@214B DON THA DAD PAR GYUR PA YIN PA KHO NAR RTOG NA DE'I TSE
RNAM PAR SHES PA RGYU MED PA NYID DU 'GYUR TE, GZHAN KHO NA LA
MIG LA SOGS PA NYE BAR SBYOR BA'I PHYIR RO, ,DE'I PHYIR RTAG TU
YOD PA LA SOGS PAR THAL BA YIN NO, ,JI STE BRTAGS PA ZHES BYA
BA'I PHYOGS YIN NO ZHE NA, DE'I TSE RNAM PAR SHES PA RGYU

MED PA NYID DU 'GYUR TE, BRTAGS PA'I BDAG NYID DAG KHO NA LA MIG
LA SOGS PA NYE BAR SBYOR BA'I PHYIR RO, ,BRTAGS PA'I BDAG NYID
DAG LA YANG 'GA' YANG NYE BAR SBYOR BA MED PAS THAMS CAD RGYU MED
PA NYID DU THAL BAR 'GYUR RO, ,DE LTA BAS NA DON DAM PAR DU MA
LAS 'BRAS BU GCIG SKYE BAR

RIGS PA MA YIN NO, ,GCIG LAS DU MA YANG MA YIN TE, 'DIR YANG SNGA
MA BZHIN DU RGYU'I THA DAD PA THA DAD PAR BYED PA NYID MA YIN PAR
THAL BAR 'GYUR BA'I PHYIR RO, ,'DI LTAR GAL TE MIG BDAG NYID KYI
KHYAD PAR GANG KHO NAS RIGS MTHUN PA'I SKAD CIG MA SKYED PA DE
NYID KYIS RANG GI RNAM PAR SHES PA

NYE BAR SKYE NA NI DE'I TSE RGYU THA DAD PA MA YIN YANG 'BRAS BU
THA DAD PA'I PHYIR JI LTAR 'BRAS BU'I THA DAD PA DANG THA DAD PA
MA YIN PA DAG RGYU MED PAR MI 'GYUR, DE LA NI GANG GIS NA 'BRAS
BU GZHAN SKYED PAR 'GYUR BA BDAG NYID KYI KHYAD PAR GZHAN YANG
YOD PA MA YIN TE, DNGOS PO THAMS CAD NI CHA SHAS MED

PA'I PHYIR RO, ,DE'I PHYIR RGYUS RANG GI NGO BO 'PHOS NAS 'BRAS
BU NYE BAR MI SKYE MOD KYI, 'ON KYANG RGYU'I BDAG NYID DE LA
KHYAD PAR MED PA'I PHYIR DES BYAS PA'I 'BRAS BU LA KHYAD PAR MED
PAR MI 'GYUR RO, ,GCIG LAS DU MA SKYE BA DANG, DU MA LAS GCIG
SKYE ZHES BYA BA MTHONG BA MA YIN NAM, DE'I

PHYIR DE JI LTAR SPANG BAR NUS SHE NA, 'DI NI RUNG BA MA YIN TE,
KHO BO CAG KYANG 'DI MA MTHONG NGO ZHES NI MI SGRUB PO, ,MTHONG
BA TZAM NI TSAD MA YANG MA YIN TE, RMI LAM LA SOGS PA BZHIN DU
BRDZUN PA 'DI THAMS CAD KYANG SNANG BA'I PHYIR RO, ,'ON KYANG
GANG DAG JI LTAR MTHONG BA DE KHO NA NYID DU KHAS LEN PA

DE DAG GI LOG PAR SGRO 'DOGS PA BSAL BA'I PHYIR CHOS THAMS CAD
RMI LAM LTA BU NYID DU SGRUB PAS 'GAL BA MED PA NYID DO, ,GZHAN
YANG MIG GI RNAM PAR SHES PA LA SOGS PA GANG DU MA LAS SKYE BA
MTHONG BAR 'GYUR BA DON DAM PA PA'I DNGOS PO'I NGO BO NI GCIG TU
CUNG ZAD KYANG MA GRUB PA NYID DE,

@215A *, ,'DI NI DUS THAMS CAD DU SNA TSOGS KYI RNAM PA NYID DU
SNANG BA'I PHYIR RO, ,SNA TSOGS KYI NGO BO YANG GCIG PA NYID YIN
NA NI THAMS CAD RDZAS GCIG PAR THAL BAR 'GYUR RO, ,GCIG MA GRUB
PA DE BSTZAGS PA'I NGO BO YIN PA'I PHYIR DU MA GRUB PA KHO NA
GCIG DANG DU MA DON DAM

PA'I DNGOS PO SKYE BA GANG DU MTHONG BAR 'GYUR, DU MA LAS DU MA
SKYE'O ZHES BYA BA'I PHYOGS GZHAN YANG YOD PAR RIGS PA MA YIN TE,
'DI LTAR JI STE 'BRAS BU RE RE LA RGYU THAMS CAD KYIS BYED NA NI
DE'I TSE DU MA LAS GCIG SKYE BA'I PHYOGS NYID DU 'GYUR TE, DE LA
YANG NYES PA SMRAS ZIN TO, ,'ON

TE 'BRAS BU GCIG KHO NA LA RE RES NYE BAR SBYOR NA NI DE'I TSE
GCIG LAS GCIG SKYE BA'I PHYOGS NYID DU 'GYUR TE, DE LA YANG SUN
DBYUNG BA SMRAS ZIN TE, DE BAS NA GTAN TSIGS MA GRUB PA MA YIN
NO, ,MTHA' BZHI LAS MA GTOGS PA GANG LAS SKYE BAR 'GYUR BA'I
PHYOGS GZHAN YANG YOD PA

MA YIN NO, ,RTAG PA'I DNGOS PO YANG THAMS CAD SNGAR BSAL ZIN PAS
DE BAS NA MA NGES PA YANG MA YIN NO, ,MTHUN PA'I PHYOGS LA YOD
PA'I PHYIR 'GAL BA YANG MA YIN NO, ,SLOB DPON GYIS KYANG KUN
RDZOB TU RGYU DANG 'BRAS BU'I NGO BOR GNAS PA LA THA SNYAD DU
GCIG LAS DU MA SKYE BA DANG DU MA

LAS GCIG SKYE BAR JI LTAR GRAGS PA BZHIN MTHONG BA'I PHYIR DANG,
MIG LA SOGS PA YANG RJES SU 'GRO BA DANG LDOG PA'I SGO NAS MIG GI
RNAM PAR SHES PA LA SOGS PA SKYE BA'I BYE BRAG RTOGS NAS BYIS
PA'I SKYE BO GZUD PA'I PHYIR 'BRAS BU'I GTAN TSIGS BSTAN PAR BYA
BA'I TSE RGYU THA DAD NA THA DAD

PAR 'GYUR BAR SMRAS KYI, DON DAM PAR NI MA YIN PAR RIG PAR BYA
STE, DON DAM PAR DE MA GRUB PA'I PHYIR JI LTAR SNGAR DPYAD PA
BZHIN NO, ,DE BAS NA GANG JI SKAD DU GANG DAG RGYU GCIG LAS 'BRAS
BU DU MA SKYE BAR RIGS PA MA YIN LA ZHES BYA BA LA SOGS PA SMRAS
PA DE DAG THAMS CAD KYI LAN KYANG

SO SOR BTAB ZIN TO, ,GANG DAG RTEN CING 'BREL PAR 'BYUNG BA'I
PHYIR ZHES BYA BA'I GTAN TSIGS 'DI NI MA NGES PA LA SOGS PAR SMRA
BA DE DAG GI LAN KYANG SNGAR SMRAS ZIN TO, ,GANG YANG SMRA BA JI
STE DON DAM PAR DNGOS PO RNAMS NGO BO NYID DANG BCAS PA MA YIN NA
NI DE'I TSE KUN RDZOB TU YANG MI 'GYUR

@215B TE ZHES BYA BA LA SOGS PA SMRAS PA DE DAG THAMS CAD KYI LAN
KYANG SNGAR SMRAS ZIN TO, ,GANG YANG SMRA BA GCIG DANG DU MA DANG
BRAL BA'I MTSAN NYID KYI GTAN TSIGS MA GRUB PA LA SOGS PA SMRAS
PA DE DAG THAMS CAD KYI LAN KYANG SNGON GYI SLOB DPON GYIS BLAN
ZIN TO, ,'ON KYANG KHA CIG 'DI LA ZHE SDANG

PA'I PHYIR BRDZUN PA NYID DU SKYON BRJOD PA DE LOG PAR RTOGS PA
YIN PAR BRJOD PAR BYA'O, ,DE LA 'DIR THAL BAR SGRUB NA GTAN TSIGS
MA GRUB PA YANG MA YIN TE, 'DI LTAR JI STE PHA ROL PO DAG GIS
DNGOS PO RNAMS GCIG DANG DU MA DANG BRAL BAR KHAS MA BLANGS SU
ZIN KYANG, 'ON KYANG DES KHYAB PA'I

CHOS KHAS BLANGS PA'I PHYIR SHUGS KYIS NI DE YANG KHAS BLANGS PA
KHO NA YIN TE, DE LA RE ZHIG GANG GIS DBANG PHYUG LA SOGS PA RTAG
PA DANG GCIG PU'I NGO BO NYID DU KUN BRTAGS PA DE DAG GIS NI DE
DAG 'BRAS BU RIM GYIS 'BYUNG BA LA NYE BAR SBYOR BA NYID KYI CHOS
SU KHAS BLANGS PA'I PHYIR SHUGS KYIS

NA GCIG GI NGO BO NYID DANG BRAL PA YANG KHAS BLANGS PA NYID DE,
NGO BO GCIG LA SKYED PAR BYED PA'I GNAS SKABS DANG KHYAD PAR MED
PA NYID KYIS DUS SNGA MA BZHIN DU DUS PHYIS KYANG SKYED PAR BYED
PA NYID DU MI RUNG BA'I PHYIR RO, ,'ON TE SKYED PAR BYED PA NYID
YIN NA NI SNGON GYI GNAS SKABS DANG MTSAN NYID MI MTHUN PA'I NGO

BO NYID YIN PA'I PHYIR GCIG PA NYID NYAMS PA YIN NO, ,'DI NI YANG
DAG PAR NA DU MA NYID DU YANG RIGS PA MA YIN TE, DE KHO NA NYID
DU NA DUS MNYAM PA DANG CIG SHOS DAG TU RANG DANG GZHAN GYI RGYUD
KYI NYING MTSAMS SBYOR BA MED PAR SNGAR BSGRUBS ZIN PA'I PHYIR
RO, ,GANG DAG GIS NAM MKHA' LA

SOGS PA 'DUS MA BYAS GSUM PO NGO BO NYID GCIG PA 'BRAS BU LA NYE
BAR SBYOR BA MED PA NYID DU KHAS BLANGS DE DAG GIS KYANG DE DAG
SHES PA RIM GYIS 'BYUNG BA'I SHES BYA'I NGO BO NYID DU KHAS
BLANGS PA'I PHYIR SHUGS KYIS NA NGO BO GCIG PA DANG BRAL PA KAS
BLANGS PA NYID DE, DE DAG SHES PA RE

RE ZHING DE'I SHES PAS SHES PAR BYA BA'I NGO BO NYID THA DAD PAR
'GYUR PA'I PHYIR RO, ,MI 'GYUR NA NI KHYAD PAR MED PA'I PHYIR
SNGON BZHIN DU PHYIS KYANG DE'I SHES PAS SHES PAR BYA BA'I NGO BO
NYID DU MI 'THAD DO, ,DE'I PHYIR 'DI DAG GCIG GI NGO BO NYID DU
RIGS PA MA YIN NO, ,DU MA'I NGO BO NYID KYANG MA YIN NO

@216A *, ,ZHES SNGAR BSGRUBS ZIN PA NYID DO, ,KHA CIG GIS DUS
DANG SKYES BU DANG GTZO BO DANG TSANGS PA LA SOGS PA 'GRO BA SNA
TSOGS PA RNAM PAR GZHAG PA'I RGYU RTAG PA DANG NGO BO GCIG PAR
KUN BRTAGS PA GANG DAG YIN PA DE DAG KYANG DE DAG GIS RIM MAM,
CIG CAR DNGOS PO'I

TSOGS BDEN PA DANG BRDZUN PA SNA TSOGS KYI NGO BO NYE BAR 'DZIN
PA NYID KYI CHOS SU KHAS BLANGS PA'I PHYIR SHUGS KYIS NA GCIG PA
NYID DANG BRAL BA KHAS BLANGS PA NYID DE, NGO BO NYID GCIG PA DAG
NI DE LTAR 'GRO BA SNA TSOGS KYI NGO BO NYE BAR 'DZIN PA NYID DU
RIGS PA DANG LDAN PA MA YIN NO, ,DE DAG GCIG

PA NYID DU MA GRUB NA DU MA NYID DU YANG RIGS PA MA YIN PA KHO NA
STE, DE NI DE BSAGS PA'I NGO BO YIN PA'I PHYIR RO, ,GANG DAG GIS
GANG ZAG CES BYA BA'I DNGOS PO RTAG PA DANG MI RTAG PA'I NGO BO
DAG TU BRJOD PAR BYA BA MA YIN PA NYID DU KUN BRTAGS PAR GYUR PA
DE DAG GIS KYANG, 'DI GCIG DANG DU MA

DANG BRAL BA NYID DU DNGOS SU KHAS BLANGS PA NYID DE, GCIG GI NGO
BO NYID DANG LDAN PA YANG, RTAG PA NYID DU BRJOD PAR BYA BA MA
YIN PA NYID DU RIGS PA MA YIN LA, NGO BO NYID GZHAN DANG GZHAN DU
NYAMS SU MYONG BA YANG SKAD CIG MA NYID DU BRJOD PAR BYA BA MA
YIN PA NYID DU RIGS PA DANG LDAN PA MA YIN NO, ,

MI RTAG PA'I NGO BO LUS DANG SA DANG RI LA SOGS PA BDAG GNYID SO
SOR YAN LAG CAN GYI RDZAS GCIG PA NYID DU KUN BRTAGS PA GANG YIN
PA DE YANG YAN LAG GI RDZAS SU YUL THA DAD PA DU MA LA KHYAB PAR
BYED PA NYID LA SOGS PA'I CHOS SU KHAS BLANGS PA'I PHYIR, GCIG PA
NYID DANG BRAL BAR KHAS BLANGS

PA KHO NA STE, DE YAN LAG RE RE LA NGO BO NYID THA DAD PA MED NA
NI DE LA KHYAB PAR BYED PA NYID DU YANG 'THAD PA MA YIN NO, ,CHA
SHAS MED PA LA BSGRIBS PA DANG MA BSGRIBS PA LA SOGS PA'I CHOS
'GAL BA DANG LDAN PAR YANG 'THAD PA MA YIN NO, ,GANG DAG GI LUS
LA SOGS PA RDUL PHRAN

BSAGS PA TZAM YIN PA'I PHYIR RDUL PHRA RAB RNAMS SO SO RE RE GCIG
PA NYID DU KUN BRTAGS PA DE DAG GIS KYANG SBYOR BA DANG BSTZAGS
PA LA SOGS PA'I CHOS SU KHAS BLANGS PA'I PHYIR SHUGS KYIS NA GCIG
PA NYID DANG BRAL PA NYID KYANG KHAS BLANGS PA KHO NA YIN TE, CHA
SHAS MED PA'I NGO BO RNAMS LA GANG

@216B GIS NA SBYOR BA LA SOGS PA NYAMS SU MYONG BAR 'GYUR BA
PHYOGS GCIG NI YOD PA MA YIN LA PHYOGS GCIG GIS SBYOR BA MED PA
RNAMS DANG BSTZAGS PA MED PA RNAMS LA, YUL RGYAS PAR KHEBS PAR
GNAS PAR YANG MI RUNG NGO, ,YAN LAG RNAMS NGO BO NYID GCIG PAR
RIGS PA DANG

LDAN PA YANG MA YIN TE, DE DAG NI YAN LAG 'DUS PA TZAM YIN PA'I
PHYIR RO, ,RDUL PHRA RAB DANG YAN LAG CAN GYI RDZAS 'DI GNYI GA
YANG DU MA'I NGO BO NYID DU YANG RUNG BA MA YIN TE, DE NI GCIG
'DUS PA'I NGO BO YIN PA'I PHYIR GCIG PA NYID MA GRUB NA, DE YANG
DE LA LTOS TE RNAM PAR

GZHAG PA YIN PAS MI 'GRUB PA'I PHYIR RO, ,DE LTAR RGYU DANG 'BRAS
BU'I RDZAS GCIG DANG DU MA'I NGO BO DANG BRAL BAR GRUB NA DE LA
BRTEN NAS NYE BAR BRTAGS PA YON TAN DANG, LAS DANG, SPYI DANG,
KHYAD PAR DANG, 'DU BA RNAMS RAB TU MI 'GRUB PA NYID DE, DE DAG
NI DE'I GZHAN GYI DBANG YIN

PA'I PHYIR RO, ,DE LTAR NA RE ZHIG SHUGS KYIS SHES BYA THAMS CAD
GCIG DANG DU MA'I RANG BZHIN GYIS STONG PA KHO NAR KHAS BLANGS SO
ZHES BSTAN PA YIN NO, ,SHES PA YANG NGO BO NYID GCIG PAR NYE BAR
BRTAGS MOD KYI, 'ON KYANG DE YUL NGO BOR SNA TSOGS 'DZIN PA NYID
KYI CHOS SU KHAS

BLANGS PA'I PHYIR SHUGS KYIS NA NGO BO NYID GCIG PA DANG BRAL BA
KHAS BLANGS PA KHO NA STE, 'DI LTAR SHES PA NI GDON MI ZA BAR
RNAM PA DANG BCAS PAR KHAS BLANGS DGOS SO, ,DE LTA MA YIN NA YUL
GYI RNAM PAS MA BSGYUR BA'I LUS 'DI YUL 'DZIN PAR RNAM PAR GZHAG
PAR MI 'THAD

PA NYID DO, ,RNAM PA DANG BCAS PA NYID DU KHAS LEN NA NI 'DI NGO
BO NYID GCIG PA DANG BRAL BA BSAL BA KHO NAR KHAS BLANGS PA NYID
DE, SHES PA'I NGO BO SNA TSOGS PA YIN PA'I PHYIR RO, ,SNA TSOGS
DANG GCIG PA NYID DAG KYANG 'GAL BA'I PHYIR SHES PA THAMS CAD
DNGOS PO SNA TSOGS KYI YUL

CAN DU KHAS BLANGS PA YIN TE, 'DI LTAR RNAM PAR SHES PA LNGA'I
TSOGS DAG NI RANG GI SDE PA RNAMS BSTZAGS PA LA DMIGS PA KHO NAR
'DOD DO, ,RNAM PAR SHES PA DRUG PA YANG SEMS DANG SEMS LAS BYUNG
BA LA DMIGS LA, RI MO BRKYANG PA LA SOGS PA LA LTA BA NA, RNAM
PAR SHES PA

@217A *, ,RNAM PA SNA TSOGS PA CAN NYAMS SU MYONG BA'I PHYIR SHES
PA THAMS CAD RNAM PA SNA TSOGS CAN DU RAB TU GRUB PA KHO NA'O,
,DE LA RNAM PA SNA TSOGS NYID GZHUNG GZUGS PA'I PHYIR SHES PA DU
MA SKYE BAR RTOG PA YANG LEGS PA MA YIN TE, DE DAG NI LUS CAN MA
YIN PA

NYID KYI YUL LA BKRAM PA LTAR GNAS PA MED PA'I PHYIR RO, ,DE LTAR
MI GNAS NA YANG RNAM PA SNA TSOGS NYID 'THAD PA MA YIN NO, ,YON
TAN DANG LAS LA SOGS PA DANG LDAN PA'I RDZAS LA SOGS PA YANG SHES
PAS CIG CAR 'DZIN PAR KHAS BLANGS PA'I PHYIR GZHAN DAG GIS KYANG
SHES

PA YUL SNA TSOGS CAN DU KHAS BLANGS PA NYID DO, ,GANG DAG RDZAS
KYI RNAM GRANGS LA SOGS PA'I BYE BRAG GIS DNGOS PO THAMS CAD NOR
BU GZI LTA BUR RTOGS PAR BYED PA DE DAG GIS KYANG DE'I YUL CAN
GYI SEMS KYI YUL NYID DNGOS PO'I NGO BO DU MAR 'DOD PA KHO NA'O,
,GANG DAG YUL

'BYUNG BA BZHI GNAS PA'I BDAG NYID KHO NA YIN PAR NYE BAR RTOG
PAR BYED PA DE DAG GIS KYANG SHES PA DNGOS PO DU MA'I YUL CAN
NYID DU KHAS BLANGS PA NYID DO, ,GANG DAG GI YUL SNYING STOBS
DANG, RDUL DANG, MUN PA'I NGO BO KHO NA YIN PAR KHAS BLANGS PA DE
DAG GIS KYANG SHES PA'I YUL

NYID DNGOS PO DU MA'I NGO BO YIN PAR KHAS BLANGS PA KHO NA STE,
YUL NYID DNGOS PO GSUM GYI BDAG NYID DU KHAS BLANGS PA'I PHYIR
RO, ,GANG DAG YID KYI RNAM PAR SHES PA 'DAS PA LA SOGS PA'I YUL
CAN NI DMIGS PA MED PA KHO NAR SMRA BA DE DAG GI LUGS KYIS KYANG
MING GI RNAM PA DANG LDAN

PA'I PHYIR RNAM PA GCIG PA DE RIGS PA MA YIN PA NYID DE, YI GE'I
NGO BO DU MAR SNANG BA'I PHYIR RO, ,RMI LAM LA SOGS PA'I SHES PA
YANG SNGON PO LA SOGS PA RNAM PA SNA TSOGS SNANG BA NYID DU MYONG
BA'I PHYIR NGO BO NYID GCIG PAR RIGS PA MA YIN PA KHO NA'O, ,'GRO
BA RNAM PAR SHES PA TZAM

GYIS NGO BOR SMRA BA GANG DAG GIS RNAM PAR SHES PA THAMS CAD PHYI
ROL YANG DAG PA'I YUL CAN MA YIN PA'I PHYIR RANG RIG PA'I PHYIR
MTHAR THUG PA'I DE KHO NAR KHAS BLANGS PA DE DAG GIS KYANG THOG
MA MED PA NAS RNAM PAR 'KHRUL PA'I BAG CHAGS YONGS SU SMIN PA'I
DBANG GIS RNAM PAR SHES PA THAMS CAD

@217B GZUGS LA SOGS PA LOG PA SNA TSOGS SU SNANG BAR SKYE BAR
KHAS BLANGS PA'I PHYIR RNAM PAR SHES PA NGO BO GCIG PA MA YIN PAR
KHAS BLANGS PA YIN NO, ,DE'I PHYIR RNAM PAR SHES PA YANG LTA BA
GANG LA YANG NGO BO NYID GCIG PAR MA GRUB BO, ,DE MA GRUB NA NGO
BO NYID DU YANG MA GRUB BO

ZHES SNGAR BSHAD PA NYID DO, ,DE NYID KYI PHYIR RANG GI RGYUD
KYIS BSGRUB PA LA YANG GTAN TSIGS MA GRUB PA NYID MA YIN TE, JI
SKAD BSHAD PA'I TSUL GYIS RGOL BA DANG PHYIR RGOL BA GNYI GA LA
YANG CHOS THAMS CAD GCIG DANG DU MA DANG BRAL BA TZAM DU GRUB
PA'I PHYIR RO, ,RNAM PAR

BCAD PA TZAM ZHIG YIN PA LA NI BSGRUB PAR BYA BA DANG, SGRUB PA
DANG RJES SU MTHUN PA'I CHOS CAN DNGOS POR GYUR PA MA YIN PA RIGS
PA NYID DO ZHES SNGAR BSTAN ZIN TO, ,DES NA RANG DANG GZHAN GYI
GZHUNG LUGS LA GNAS PA RNAMS KYIS NYE BAR BRTAGS PA'I CHOS CAN LA
YANG BSGRUB PA'I

CHOS RNAM PAR BCAD PA TZAM GYIS JI SKAD BSHAD PA GNYI GA LA GRUB
PA NYID DO, ,GANG YANG GTAN TSIGS 'DI JI LTAR GRUB, GAL TE MI
DMIGS PA'I SGO NAS YIN NA NI DE YANG MI DMIGS PA GZHAN LAS GRUB
NA THUG PA MED PAR THAL BA YIN NO, ,MNGON SUM GYI SGO NAS DMIGS
PA MED

PA GRUB PA NYID KYANG MA YIN TE, DE NI DE'I YUL MA YIN PA'I PHYIR
RO ZHES SMRAS PA DE YANG BSTZAL BA NYID DE, JI SKAD BSHAD PA'I
TSUL GYIS GTAN TSIGS RAB TU SGRUB PA'I PHYIR RO, ,'DI LTAR RE
ZHIG BDAG LA SOGS PA DBANG POS MI SOD PA GANG DAG YIN PA DE DAG
NI DES KHYAB PA 'BRAS BU

RIM CAN LA SBYOR BA NYID LA SOGS PA'I CHOS KHAS BLANGS PA'I PHYIR
GCIG DANG DU MA DANG BRAL BA NYID KYANG RAB TU BSGRUBS PA KHO
NA'O, ,JI STE CHOS CAN DE NYID MA GRUB NA, GANG LA DE DANG BRAL
BA 'DI SGRUB SNYAM DU SEMS NA DE NI RIGS PA MA YIN TE, DNGOS PO
DE LTA BU'I DGAG PA LA THAMS CAD DU

CHOS CAN BRTAGS PA KHO NA YIN PA'I PHYIR TE, DE KHO NA'I CHOS MI
DMIGS PA YIN NO ZHES SNGAR BSTAN ZIN TO, ,DE LTA MA YIN NA KHYED
LA YANG DE DGAG PA DE LA GTAN TSIGS DON BYED PA'I NUS PA DANG
BRAL BA'I MTSAN NYID JI LTAR GRUB CES BYA BA'I KLAN KAR JI STE MI
'GYUR, PHA ROL PO DAG

@218A *, ,GIS KUN BRTAGS PA'I CHOS CAN DE LA 'BRAS BU RIM CAN DE
LTA BU KHAS BLANGS BA KHO NA'I PHYIR DE LA KHYAB PAR BYED PA'I
CHOS GRUB PA DE'I LUGS LA BRTEN PA NYID KYIS NA CHOS CAN DE KUN
BRTAGS PA YIN PA'I PHYIR RO, ,RJES SU DPAG PA'I SGO NAS RTOGS
KYANG THUG PA

MED PAR THAL BA MA YIN TE, DE DAG NI BDAG NYID KYIS TSAD MA YIN
PA'I PHYIR RO, ,THA SNYAD KYI SGO NAS BSGRUB PAR BYA BAS SGRUB PA
LA KHYAB PA YANG GRUB PA NYID DO ZHES SNGAR BSHAD ZIN PA'I PHYIR
RO, ,CHOS CAN GZUGS LA SOGS PA LKOG TU MA GYUR PA GANG DAG YIN PA
DE DAG KYANG NGO BO

NYID GCIG PA DANG BRAL BA MNGON SUM KHO NAR GYUR PA YIN TE, 'DI
DAG RTAG TU RNAM PA SNA TSOGS SU SNANG BA NYID KYIS BYE BRAG MED
PAR NGO BO NYID GCIG PAR SO SOR MYONG BA MED PA'I PHYIR RO, ,NGO
BO NYID GCIG DANG BRAL BA GRUB NA NGO BO NYID DU MA DANG BRAL BA
YANG MNGON SUM KHO NAR GRUB PA

YIN TE, DU MA NYID NI GCIG TSOGS PA'I NGO BO YIN PA'I PHYIR RO,
,THA SNYAD KYI SGO NAS MNGON SUM LA SOGS PA'I TSAD MA MED PA NYID
KYANG MA YIN NO ZHES SNGAR BSTAN ZIN TO, ,'ON TE YANG DON DAM PAR
MED PA GANG YIN PA DE NI KUN RDZOB TU YANG MED LA, CUNG ZAD KYANG
MYONG BA YANG MED DE,

DPER NA RI BONG GI RVA LTA BU'O, ,MNGON SUM YANG DE DANG 'DRA'O
SNYAM DU SEMS NA, DE YANG 'DI LTAR 'BREL BA MED PA'I PHYIR GTAN
TSIGS 'DI MA NGES PA NYID DO ZHES PAS SNGAR LAN BTAB ZIN PA KHO
NA'O, ,JI STE SGRO BTAGS PA'I BDAG NYID KYI NGO BO GANG YIN PA DE
NI DE NYID DU RTOGS PAR 'GYUR GYI,

YANG DAG PAR NA DE MED PAR NI MA YIN TE, SMIG RGYU LA CHUR SHES
PA LTA BU'O, ,MNGON SUM THAMS CAD KYANG SGRO BTAGS PA'I BDAG NYID
KYI NGO BO KHO NA YIN PAS JI LTAR DES GCIG DANG DU MAS DBEN PA
NYID RTOGS PAR 'GYUR SNYAM DU SEMS NA, DE NI 'DIR SGYU MA MKHAN
GYI MNGON SUM DANG,

RJES SU DPAG PA'I SHES PAS MA NGES PA NYID YIN TE, 'DI LTAR SGYU
MA MKHAN GYI SHES PA GLANG PO CHE LA SOGS PA'I RNAM PAR SGRO
BTAGS PA CAN YANG YANG DAG PAR NA DE'I NGO BO NYID DU MNGON PAR
ZHEN PA MED DO, ,DER MNGON PAR ZHEN PA MED PAS YANG DAG PAR NA
DES DBEN PA NYID RTOGS PA NGES PAR

@218B SKYE BA'I RGYU NYID KYIS DE'I YUL CAN DU RNAM PAR GZHAG GO,
,DE DANG 'DRA BAR RTOG PA DANG LDAN PA RNAMS KYI MNGON SUM 'KHRUL
PA'I RGYU MTSAN YANG DAG PAR BSTZAL BA SGRO BTAGS PA'I RNAM PA
CAN GZHAN YANG SKYE BA NA YANG DAG PAR DE'I NGO BO NYID DU MNGON
PAR ZHEN PA MED PAR NGES PA'I RGYU NYID KYIS DES

DBEN PA'I YUL CAN DU RNAM PAR GZHAG PA NYID DO, ,DE BZHIN DU RJES
SU DPAG PA'I SHES PA DNGOS PO'I SPYI'I MTSAN NYID KYI RNAM PAR
SGRO BTAGS PA CAN YANG DNGOS PO'I DE KHO NA NYID JI LTA BA BZHIN
RTOGS PA'I NGO BO NYID YIN PA'I PHYIR DE'I YUL CAN YIN NO, ,DE'I
PHYIR TSAD MA YIN PAS GTAN

TSIGS MA NGES PA NYID YIN NO, ,GANG YANG DE NI DE'I YUL CAN MA
YIN PA'I PHYIR RO ZHES SMRAS PA GANG YIN PA DE YANG RIGS PA MA
YIN PA NYID DE, DNGOS PO RNAMS RTA'I RVA LTA BUR KHAS BLANGS PA
NI MA YIN NO, ,'O NA CI ZHE NA, SGYU MA LA SOGS PA'I NGO BO NYID
LTA BUR YIN TE, DE DAG KYANG SGYU MA LA

SOGS PA BZHIN DU MNGON SUM KHO NA'O, ,GCIG DANG DU MA'I RANG
BZHIN DANG BRAL BAR GZUNG MOD KYI, SKYE BO DAM PA MA YIN PA'I
BSTAN BCOS MNYAN PA LA SOGS PA 'KHRUL PA'I RGYU MTSAN GYI SGRO
'DOGS PA NYE BAR SKYED PA KHA CIG GIS GTAN LA MI PHEBS KYI, GZHAN
DAG GIS NI GTAN LA

PHEBS NA JI LTAR MI DMIGS PA'I SGO NAS GCIG DANG DU MA DANG BRAL
BA YANG DAG PAR GRUB, RNAM PA GCIG TU NA SNA TSOGS KYI RNAM PA LA
SOGS PA'I RTAGS KYI SGO NAS THAMS CAD DU GCIG PA NYID DANG BRAL
BA GRUB NA DU MA NYID DANG BRAL BA YANG GRUB PA YIN TE, DE NI
DE'I TSOGS 'DI BDAG NYID

YIN PA'I PHYIR RO, ,GCIG DANG DU MA NYID DAG GIS NI RNAM PA THAMS
CAD LA KHYAB STE, DE DAG NI PHAN TSUN SPANGS TE GNAS PA'I MTSAN
NYID YIN PA'I PHYIR RO, ,'DI LTAR SKYE BO THA SNYAD DU BUM PA LA
SOGS PA YUL LA SOGS PA YONGS SU CHAD PA DANG 'BREL PA ZLA MED PAR
GYUR PA, GCIG TU

THA SNYAD GDAGS SU RUNG BA YONGS SU GCOD PA NA DE LAS BZLOG PA
ZLA DANG BCAS PA LA SOGS PA'I NGO BO RNAM PAR BCAD NAS YONGS SU
GCOD LA, DE BZHIN DU RDZAS KYI RIGS DU MA'I TSOGS DNGOS PO DU MAR
THA SNYAD GDAGS SU RUNG BA YONGS SU GCOD PA NA YANG DE LAS BZLOG
PA ZLA MED PA'I RNAM PAR BCAD NAS

@219A *, ,YONGS SU GCOD DO, ,GANG ZHIG YONGS SU GCOD PA GANG RNAM
PAR BCAD PA MED NA MED PA DE GNYIS NI PHAN TSUN SPANGS TE GNAS
PA'I MTSAN NYID YIN NO, ,GANG DAG PHAN TSUN SPANGS TE GNAS PA'I
MTSAN NYID GANG YIN PA DE DAG NI RNAM PA THAMS CAD LA KHYAB PAR
BYED PA DAG YIN NO, ,GANG

DAG RNAM PA THAMS CAD LA KHYAB PAR BYED PA DE DAG NI PHUNG PO
GZHAN SEL BAR BYED PA DAG YIN TE, DPER NA LUS CAN DANG LUS CAN MA
YIN PA LA SOGS PA'I BYE BRAG DAG LTA BU'O, ,GCIG PA NYID DANG DU
MA DAG NYID KYANG DE DANG 'DRA LA KHYAB PAR BYED PA LOG PAS KYANG
KHYAB PAR BYA BA LDOG PAR NGES PAS

DE'I PHYIR GTAN TSIGS MI MTHUN PA'I PHYOGS LAS LDOG PA LA THE
TSOM ZA BA MA YIN TE, PHUNG PO GZHAN MI SRID PA'I PHYIR RO, ,DES
NA GANG LA LA DAG NA RE KHYAB PAR BYA BA DANG KHYAB PAR BYED PA'I
DNGOS PO RANG LA MA GRUB PA'I PHYIR GTAN TSIGS MA GRUB PA YIN NO,
,DE BZHIN DU CHOS CAN GANG KHO NA

LA KHYAB PAR BYA BA'I DNGOS PO GRUB PA DE KHO NA LA KHYAB PAR
BYED PA LOG PAS KHYAB PAR BYA BA LA LDOG PAR MA GRUB BO ZHES ZER
BA DE DAG THAMS CAD LA LAN BTAB PA KHO NA YIN NO, ,'DI LTAR KHYAB
PAR BYA BA DANG KHYAB PAR BYED PA'I DNGOS PO LA SOGS PA THAMS CAD
NI KUN RDZOB KYI BDEN PA LA BRTEN NAS

PHYIR GZHAG GO ZHES SNGAR BSTAN ZIN TO, ,KHYAB PAR BYED PA NYE NA
GDON MI ZA BAR KHYAB PAR BYA BA BYE BRAG RTOGS PA YANG MA YIN NO
ZHES DE YANG SNGAR BSTAN PA NYID DO, ,DE'I PHYIR THA SNYAD KYI
SGO NAS GCIG DANG DU MA'I NGO BO DAG GIS NGO BO NYID DANG BCAS PA
TZAM LA KHYAB MOD KYI, 'ON KYANG DE LAS DON

DAM PA PA'I NGO BO NYID DU NGES PA NI MA YIN TE, BUM PA LA SOGS
PA GCIG DANG DU MA'I RANG BZHIN CAN KUN RDZOB PA YANG SNANG BA'I
PHYIR RO, ,KHYAD PAR DU NA KHYAB PAR BYED PA DANG KHYAB PAR BYA
BA'I DNGOS PO 'GRUB PA NI THA SNYAD PA'I CHOS CAN LA BRTEN PA YIN
LA, KHYAB PAR BYED PA LDOG PA NI DON

DAM PA LA BRTEN PAR RTZOD PA'I GZHIR GYUR PA'I CHOS CAN THAMS CAD
LA SPYIR SGRUB PA'I PHYIR 'DI GNYIS CHOS CAN GCIG LA BRTEN PA
NYID LTA GA LA YIN, CHOS CAN GCIG LA BRTEN PA NYID YIN DU CHUG NA
YANG, 'ON KYANG LTOS PAS THA DAD PA'I PHYIR NYES PA MED PA KHO NA
STE, 'DI LTAR KHYAB PAR BYED PA DANG

@219B KHYAB PAR BYA BA'I DNGOS PO GRUB PA NI THA SNYAD KYI BDEN
PA LA BRTEN PA YIN LA, KHYAB PAR BYED PA LDOG PA NI DON DAM PA'I
BDEN PA LA BRTEN PA NYID YIN PAS 'GAL RE SKAN, GANG YANG BSGRUB
PAR BYA BA DANG SGRUB PA DAG CI MED PAR DGAG PA'I NGO BO ZHIG YIN
NAM, 'ON TE MA YIN PA'I NGO BO

YIN; PHYOGS DANG PO LTAR YIN NA NI DE GNYIS GO BAR BYA BA DANG GO
BAR BYED PA NYID DU 'THAD PA MA YIN TE, NGO BO MED PA'I PHYIR
DANG, 'BREL PA MED PA'I PHYIR DANG, 'THAD PA MED PA'I PHYIR RO,
,NYE BAR BRJOD PA THAMS CAD DANG BRAL BA'I MTSAN NYID GANG YIN PA
DE NI CUNG ZAD GO BAR YANG MI

BYED LA, GO BAR YANG MI 'GYUR TE, DPER NA RTA'I RVA LTA BU'O, ,JI
SKAD BSHAD PA'I BSGRUB PAR BYA BA DANG SGRUB PA DAG KYANG NYE BAR
BRJOD PA THAMS CAD DANG BRAL BA'I MTSAN NYID YIN NO, ,GANG DAG
PHAN TSUN 'BREL BA MED PA DE DAG KYANG GO BAR BYA BA DANG GO BAR
BYED PA'I NGO BO MA YIN TE, DPER

NA RI GANGS CAN DANG 'BIGS BYED DAG LTA BU'O, ,BSGRUB PAR BYA BA
DANG SGRUB PAR BYED PA DAG KYANG PHAN TSUN 'BREL PA MED PA YIN
NO, ,GANG DANG GANG ZHIG THA DAD PA MED PA'I NGO BO DAG LA YANG
GO BAR BYA BA DANG GO BAR BYED PA'I DNGOS PO MED DE, DPER NA
SHING DANG SHING LJON PA DAG LTA BU'O, ,

BSGRUB PAR BYA BA DANG SGRUB PAR BYED PA DAG KYANG THA DAD PA MED
PA YIN NO, ,'ON TE MA YIN PA'I NGO BO ZHES BYA BA'I PHYOGS YIN NA
NI, DE'I TSE GCIG DANG DU MA'I RANG BZHIN DANG BRAL BA DNGOS PO'I
NGO BO DON BYED PAR RUNG BAR KHAS BLANGS PAR 'GYUR BAS MI 'DOD
PAR 'GYUR BA MA YIN NO ZHES SMRAS PA

DE YANG RIGS PA MA YIN TE, RNAM PAR RTOG PA 'DI NI GZHAN GYIS KUN
BRTAGS PA DBANG PHYUG LA SOGS PA DGAG PA LA YANG THAMS CAD DU
MTSUNGS PA NYID DO, ,'DI LTAR DBANG PHYUG LA SOGS PA DE NI GDON
MI ZA BAR KHYAB BAR BYED PA'I CHOS BKAG PA KHO NAS DGAG PAR BYA
DGOS TE, SHIN TU

LKOG TU GYUR PA DE MNGON SUM DU DGAG PAR MI NUS PA'I PHYIR RO,
,DE'I PHYIR KLAN KA THAMS CAD DER YANG CI STE 'BYUNG BAR MI
'GYUR, GANG YANG, DE NI GCIG NA YUL MIN LA, ,THA DAD RDUL DU DU
MA'ANG MIN, ,ZHES BYA BA DANG, DE BZHIN DU, DNGOS RNAMS GANG DU
RNAM DPYAD NA, ,DE YI NGO BOR YANG

@220A *, ,DAG MED, GANG GI PHYIR NA DE DAG LA, ,GCIG DANG DU MA'I
NGO BO MED, ,CES BYA BA LA SOGS PAS PHYI'I DON LA SOGS PA KUN
BRTAGS PA 'GOG PA DE LA YANG KLAN KA 'DI CI STE 'BYUNG BAR MI
'GYUR, GAL TE YANG NGO BO NYID MED PA LA GO BAR BYED PA NYID MED
NA DE'I TSE RTA'I RVA

GO BAR BYED PA MA YIN PA NYID KYANG CI STE NYE BAR DGOD, KHYOD
KYI NYE BAR BRJOD PA THAMS CAD DANG BRAL BA'I MTSAN NYID GANG YIN
PA DE NI CUNG ZAD KYANG GO BAR MI BYED CES BYA BA LA SOGS PA'I
SBYOR BA DE NYID LA YANG BSGRUB PAR BYA BA DANG, SGRUB PAR BYED
PA DGAG PA'I NGO BO DAG JI LTAR GO BAR BYA BA DANG,

GO BAR BYED PA'I DNGOS PO YIN, DE LTA BAS NA SBYOR BA 'DI MTSON
CHA'I THABS BSLAB PA NYES PAR BYED PA BZHIN DU RANG LA GNOD PAR
BYED PA NYE BAR BKOD PA 'BA' ZHIG TU ZAD PAS SBYOR BA LA TE POR
MKHAS PA YANG MA YIN NO, ,THAMS CAD KYI DNGOS PO THAMS CAD RTAG
TU GTAN LA 'BEBS PAR THAL

BAR 'GYUR BA'I PHYIR RTAGS DNGOS POR GYUR PA KHO NA GO BAR BYED
PA NYID DU NI SU YANG MI 'DOD DE, GDON MI ZA BAR GANG YANG RUNG
BA LA RTAGS GANG YANG RUNG BA BZHIN GO BAR BYED PAR GNAS PA'I
PHYIR RO, ,DE LTA BAS NA RTAGS NGES PA KHO NA MNGON SUM DU GO BAR
BYED PA YIN TE,

BSGRUB PAR BYA BA'I RNAM PA LA NGES PA SKYED PA'I PHYIR RO,
,RTAGS NI NYE BAR 'DOGS PA'I SGO KHO NA NAS GO BAR BYED PAR GZHAG
GO ZHES BYA BAR RIG STE, DES NA RTAGS NGO BO NYID MED PA YIN YANG
DE'I RNAM PAR NGES PA NI 'DOD PA'I BSGRUB PAR BYA BA'I RNAM PA
GTAN LA 'BEBS PA SKYE BA'I RGYU YIN PA'I

PHYIR GO BAR BYED PA NYID DU NYE BAR BRTAGS PAS NYES PA MED DO,
,THAMS CAD DU RTAGS DNGOS POR GYUR PA KHO NA DGOD PA YANG MA YIN
TE, NAM MKHA' LA SOGS PA DGAG PA LA RTAGS NYID BRTAGS PA KHO NA
YIN NO ZHES SNGAR BSTAN ZIN PA'I PHYIR RO, ,GANG YANG 'BREL PA
MED PA'I PHYIR RO ZHES

SMRAS PA GANG YIN PA DE LA YANG GAL TE 'BREL PA DNGOS POR GYUR BA
ZHIG GTAN TSIGS NYID DU BRJOD PAR 'DOD NA NI DE'I TSE GTAN TSIGS
MA NGES PA MA YIN TE, DNGOS PO LA YANG LA LAR DE LTA BU'I 'BREL
PA MA GRUB PA'I PHYIR RO, ,DE NI GZHAN DAG GIS GNYIS LA BRTEN PA
NYID DANG, NGO BO NYID

@220B PHAN TSUN 'BYAR BA'I RGYU CAN NYID DU NYE BAR BRTAGS PA'I
PHYIR LA, GRUB ZIN PA GNYIS NI NGO BO NYID PHAN TSUN 'BYAR BAR
'THAD PA YANG MA YIN TE, RANG GI NGO BO NYID LA GNAS PA'I PHYIR
RO, ,'BYAR NA NI GNYI GA GCIG PU NYID DU 'GYUR TE, DE NI 'GAL LO,
,GCIG PA NYID YIN NA NI 'DI

GNYIS LA BRTEN PAR MI 'GYUR RO, ,DE LA 'BREL PA CAN DAG LAS DON
GZHAN YIN NA NI RANG GI NGO BO NYID LA GNAS PA'I PHYIR JI LTAR
'BREL BA'I NGO BO NYID YIN, DON GZHAN MA YIN PA NYID YIN NA NI
'BREL PA CAN TZAM DU ZAD PA'I PHYIR 'BREL PA BRTAGS PA KHO NA YIN
PAR 'GYUR GYI DNGOS PO NI

MA YIN NO, ,'BREL PA DE LAS BYUNG BA'I MTSAN NYID DU BRJOD PA
GANG YIN PA DE YANG BRTAGS PA KHO NA YIN TE, RGYU DANG 'BRAS BU
DAG CIG CAR MI SRID PA'I PHYIR RO, ,MI NYE BA DAG LA NI 'BREL PA
YOD PA MA YIN NO, ,GZHAN YANG GANG GI TSE 'BRAS BU YONGS SU GRUB
PA'I NGO BO YIN PA DE'I TSE

DE LTOS PA MED PA NYID KYIS GZHAN LA RAG MA LAS PA KHO NA YIN PAS
GANG DANG YANG 'BREL PA MED DO, ,DE YONGS SU MA GRUB PA NYID YIN
NA YANG RANG GI RGYU DANG 'BREL PA CAN YIN PA'I DUS NA MI NYE
BA'I PHYIR DE DANG 'BREL BA MED DO, ,DE LTA BAS NA RTOG PA KHO
NAS DNGOS PO RNAMS SBYOR BAR

BYED DE, RANG GI RGYU LAS GRUB PA'I PHYIR, ,'BRAS BUR GA LAS MED
NA YANG, ,GRUB PA GZHAN RAG MA LAS PA'ANG, ,'BRAS BU RANG GI RGYU
DAG LAS, ,RTOG PA YIS NI 'BREL BAR BYED, ,'BRAS MIN JI LTAR YANG
CI ZHIG ,CES KYANG BSHAD DO, ,DE'I BDAG NYID KYI MTSAN NYID KYI
'BREL PA

YANG YANG DAG PA BA MA YIN TE, DE NI GNYIS LA BRTEN PA'I PHYIR
LA, DE'I BDAG NYID YIN NA YANG GNYIS NYID MI RUNG BA'I PHYIR RO,
,GNYIS NYID MED NA YANG 'BREL BA CAN DAG MED PA'I PHYIR GANG ZHIG
GANG DANG 'BREL BA YIN, DE LTA BAS NA 'BREL PA THAMS CAD RTOG PAS
BKOD PA'I BDAG NYID YIN

PA'I PHYIR DNGOS PO MED PA LA 'JUG NA YANG NYAMS PA MED PA NYID
PAS GTAN TSIGS MA GRUB PA NYID DO, ,GZHAN YANG GAL TE 'BREL BA
MED PA KHO NA YIN NA NI JI LTAR THA DAD PA MED PA'I PHYIR ZHES
GTAN TSIGS GZHAN SMOS PAR BYED, THA DAD PA MED PA NYID YIN NA NI
DE'I BDAG NYID KYI 'BREL PA

@221A *, ,KHO NA BSTAN PAR GYUR TO, ,GAL TE DNGOS PO KHO NA LA
DE'I BDAG NYID KYI 'BREL PA YIN GYI GZHAN LA NI MA YIN NO ZHE NA,
DE NI RIGS PA MA YIN TE, DE'I BDAG NYID NI THA DAD PA MED PA'I
RNAM GRANGS YIN PA'I PHYIR LA, DE NI NGO BO NYID MED PA DAG KYANG
BDAG MED PA NYID DU MTSUNGS

PAS 'GAL BA MED PA KHO NA'O, ,DE LTA MA YIN NA THA DAD PA MED
PA'I PHYIR ZHES BYA BA YANG BRJOD PAR MI BYA BAR 'GYUR RO, ,DE LA
THA DAD PA MED PA'I PHYIR ZHES BYA BA'I GTAN TSIGS 'DI GAL TE DON
DAM PA'I DBANG DU BYAS NAS BRJOD NA NI DE'I TSE MA NGES PA YIN
TE, BYAS PA DANG MI RTAG PA LTA BU

DON DAM PAR THA DAD PA MED PA YIN YANG GO BAR BYA BA DANG GO BAR
BYED PA'I DNGOS PO MTHONG BA'I PHYIR RO, ,'ON TE THA SNYAD DU
YANG 'DI LA THA DAD PA MED DO ZHES BYA BAR 'DOD NA NI DE MA GRUB
STE, LDOG PA'I BYE BRAG GIS NYE BAR BRTAGS PA'I THA DAD PA YOD
PA'I PHYIR RO, ,'DI LTAR SGRA LA SOGS PA'I CHOS

CAN BYAS PA MA YIN PA LA SOGS PA LAS LOG PA NYID DU NGES PA NA,
RTAG PA LA SOGS PA LAS LOG PAR NGES PAR 'GYUR BAS YANG DAG PAR
THA DAD PA MED KYANG LDOG PA'I BYE BRAG LA LTOS NAS BYAS PA NYID
DANG, MI RTAG PA NYID DAG THA DAD PAR RNAM PAR GZHAG PAR NYE BAR
BRTAGS TE GO BAR BYA

BA DANG, GO BAR BYED PA'I DNGOS PO RNAM PAR GZHAG GO, ,DE BZHIN
DU DNGOS PO RNAMS YANG DAG PAR NA GZUGS BRNYAN LA SOGS PA BZHIN
DU GCIG DANG DU MA'I RANG BZHIN LAS LDOG PA NA DON DAM PA PA'I
NGO BO NYID LAS KYANG LDOG PAR NGES PAS DE'I PHYIR LDOG PA'I BYE
BRAG LA LTOS PAS BYAS PA'I

THA DAD PA YOD PA'I PHYIR GO BAR BYA BA DANG, GO BAR BYED PA'I
DNGOS POR 'GYUR RO, ,YANG JI LTAR DNGOS PO RTAG PA DON BYED PA'I
NUS PA LAS LOG PA NYID KYIS DNGOS PO'I NGO BO NYID LAS LOG PA
NYID DU SGRUB PA LTAR GZHAN LA YANG DE DANG 'DRA BAS 'GAL BA MED
PA NYID DO, ,GANG YANG GAL TE

'DI GNYIS KYIS THA DAD PA LDOG PA'I BYE BRAG GIS BYAS PA ZHIG YIN
NA DE'I TSE DNGOS PO NYID DU 'GYUR TE, SNGON PO DANG SER PO'I
BDAG NYID LTA BU'O ZHES SMRAS PA DE YANG 'BREL PA MED DE, BYAS PA
DANG MI RTAG PA NYID LA SOGS PAS MA NGES PA'I PHYIR RO, ,BYAS PA
NYID DANG MI RTAG PA NYID DAG

@221B GIS THA DAD PA LDOG PAS BYAS ZHES TE, 'DI TZAM GYIS DE
GNYIS DNGOS POR NI MI 'GYUR RO, ,JI LTAR RTAG PA'I DNGOS PO DAG
LA DON BYED PA'I NUS PA DANG BRAL BA DANG, NGO BO NYID MED PA
LDOG PAS BYAS PA'I BYE BRAG YOD KYANG DNGOS PO NYID DU MI 'GYUR
BA LTAR GZHAN LA YANG DE DANG 'DRA BAS

'DI NI GYI NA'O, ,GANG YANG SNGON PO DANG SER PO'I BDAG NYID DAG
LTA BU'O ZHES DPE DE NYID DU SMRAS PA DE YANG DON DAM PA PA'I
DNGOS PO'I NGO BO NYID DU MA GRUB PA'I PHYIR RIGS PA MA YIN PA
NYID DO, ,GANG YANG MA YIN PA'I PHYOGS LA NYES PA SMRAS PA DE
YANG RIGS PA MA YIN PA KHO NA STE, MA YIN PA'I

TSUL DU BRJOD CES TE, 'DI TZAM GYIS NI 'GA' YANG GANG DU YANG DON
DAM PA PA'I DNGOS PO NYID DU MA GRUB STE, NAM MKHA' LA SOGS PA
BRTAGS PA LUS CAN MA YIN PA LA SOGS PA'I TSIG TU BRJOD KYANG
DNGOS PO MED PA'I PHYIR RIGS PA MA YIN PA NYID DO, ,DE LA BLO LA
YOD PA'I CHOS CAN SNGAR

BSHAD PA GANG YIN PA DE YANG MA YIN PA'I TSUL GYIS DE SKAD DU
BRJOD MOD KYI, 'ON KYANG 'DI YANG DAG PA PA'I DNGOS PO NYID DU
RIGS PA DANG LDAN PA MA YIN NO, ,DNGOS PO YOD PAR SMRA BA RNAMS
LA YANG GANG GIS NA GRUB PA SGRUB PA NYID DU 'GYUR BA GCIG DANG
DU MA'I RANG BZHIN DANG BRAL BA'I DNGOS

PO YANG DAG PA DE NI CUNG ZAD KYANG MED DE, DE NI RTOG PA'I YUL
YANG MA YIN PA'I PHYIR DANG, GCIG DANG DU MA DAG GIS KYANG RANG
BZHIN THAMS CAD LA KHYAB PAR SNGAR BSGRUB PA'I PHYIR RO, ,DON DAM
PAR NGO BO NYID MED PA SGYU MA LA SOGS PA DANG KHYAD PAR MED PA
DE LTA BU LA YANG DNGOS PO ZHES

MING DU 'DOGS NA NI CUNG ZAD KYANG GNOD PA MED DE, KHYED GNYIS LA
KHAS BLANGS PA'I PHYOGS NYAMS PA'I SGO NAS GNOD PA 'BA' ZHIG TU
ZAD DE, DE'I PHYIR GTAN TSIGS MA NGES PA NYID MA YIN NO, ,'GAL BA
NYID KYANG MA YIN TE, GZUGS BRNYAN LA SOGS PA MTHUN PA'I PHYOGS
LA YOD PA'I

PHYIR RO; ,GZUGS BRNYAN LA SOGS PA'I DNGOS PO NI GCIG DANG DU
MA'I RANG BZHIN DON DAM PA PAR RUNG BA MA YIN TE, DE YANG YANG
DAG PAR NA SHES PA DANG SHES BYA'I NGO BO NYID DU YANG DAG PAR MA
GRUB BO ZHES SNGAR BSTAN ZIN TO, ,'DI LTAR GCIG DANG DU MA'I RANG
BZHIN DANG BRAL BA'I MTSAN NYID

@222A *, ,KYI GTAN TSIGS BDAG MED PAR BSGRUBS PA LTAR CHOS CAN
DNGOS PO MED PA YANG DE DANG 'DRA BAS CHOS CAN LAS BZLOG PA
BSGRUB PA'I PHYIR GTAN TSIGS 'GAL BA YIN NO ZHES SMRAS PA GANG
YIN PA DE NI GCIG TU TSAD MAS MNGON PAR MI SHES PA NYID 'BA' ZHIG
TU ZAD DE, GAL

TE CHOS CAN DNGOS PO'I NGO BOR BSGRUB PAR 'DOD PAR 'GYUR NA NI
DE'I TSE DE LAS LDOG PA SGRUB PA'I PHYIR GTAN TSIGS 'GAL BAR YANG
'GYUR BA ZHIG NA, GANG GI TSE DE NGO BO NYID MED PA NYID DU GRUB
PA LA SGRUB PAR BYED PA DE'I TSE JI LTAR RGOL BA'I 'DOD PA GRUB
KYANG GTAN TSIGS 'GAL BA NYID DU 'GYUR, RANG

BZHIN MED PA NYID DU SGRUB PA LA NI DNGOS PO'I NGO BO CHOS CAN
NYID DU YANG MI 'GYUR TE, RJES SU MTHUN PA MA YIN PA'I PHYIR RO
ZHES SNGAR BSTAN ZIN TO, ,DE'I PHYIR BSGRUB PAR BYA BA DANG SGRUB
PAS JI SKAD BSHAD PA LA CHOS CAN DNGOS POR GYUR PA MA YIN PA KHO
NAR 'DOD PA'I PHYIR 'DI LTAR GTAN TSIGS DE

LAS BZLOG PA BSGRUB PA NYID YIN, DNGOS PO'I NGO BO NYID DU SGRUB
PA LA NI DE LAS BZLOG PA SGRUB PAR 'GYUR RO, ,'DI'I JI LTAR GTAN
TSIGS 'DI BDAG MED PA SGRUB PAR BYED PA LTAR CHOS CAN DNGOS PO
MED PA YANG DE DANG 'DRA'O ZHES BRJOD PA 'DI YANG 'BREL PA MED PA
YIN TE, BDAG MED PA DANG

DNGOS PO MED PA DAG LA NI GANG GIS NI CHOS GNYIS GRUB PAR BRJOD
PAS GTAN TSIGS 'GAL BA NYID DU BRJOD PAR 'GYUR PA LDOG PAS KYANG
PHAN TSUN THA DAD PA YOD PA MA YIN TE, DE GNYIS NI RNAM GRANGS
KYI NGO BO YIN PA'I PHYIR RO, ,DE'I PHYIR JI LTAR BDAG MED PA
SGRUB PAR BYED PA DE BZHIN DU BDAG MED

PA SGRUB PAR BYED DO ZHES SMRAS PAR 'GYUR TE, MNGON PAR BRJOD PA
LA MKHAS PA DE LTA BU LTA SU ZHIG LA YOD PAR 'GYUR, DE LTA BAS NA
CHOS THAMS CAD DON DAM PAR NGO BO NYID MED PA NYID DU GRUB PA KHO
NA YIN NO, ,GTAN TSIGS 'DI NI BCOM LDAN 'DAS NYID KYIS BKA' STZAL
TE, DPER NA ME

LONG NGOS LA NI, ,GCIG DANG GZHAN NYID SPANGS PA'I GZUGS, ,SNANG
YANG DE NA YOD MIN LTAR, ,DNGOS LA NGO BO NYID DE BZHIN, ,ZHES
BSHAD PA GANG YIN PA'O, ,DE'I PHYIR RANG BZHIN MED PAR BSGRUB PAR
BYA BA LA GTAN TSIGS CUNG ZAD KYANG MED DO ZHES SMRAS PA GANG YIN
PA DE YANG LAN BTAB

@222B PA YIN NO, ,GANG YANG GAL TE RNAM PAR SHES PA YANG CHOS
GZHAN BZHIN DU NGO BO NYID MED PA YIN NA DE'I TSE DE YANG BRDZUN
PA'I PHYIR RNAL 'BYOR PA RNAMS KYIS DE LAS GZHAN PA'I CHOS BZHIN
DU SPONG BAR BYED PAR 'GYUR RO, ,DE BYED NA NI RNAL 'BYOR BA YANG
MED, RNAL 'BYOR PA'I SHES PA YANG

MED; DES DE KHO NA NYID RTOGS PA'ANG MED, SANGS RGYAS BCOM LDAN
'DAS RNAMS KYI MI GNAS PA'I MYA NGAN LAS 'DAS PA YANG MED, RNAM
PA THAMS CAD MKHYEN PA'I YE SHES KYANG MED DE, DE'I PHYIR RNAM
PAR GZHAG PA THAMS CAD ZHIG PAR 'GYUR ZHES BYA BA LA SOGS PA
SMRAS PA DE YANG

RIGS PA MA YIN TE, GAL TE THAL BA 'DI DE LAS BDEN PAR MNGON PAR
ZHEN PA SPONG BA'I SGO NAS SPONG BA YIN PAR BRJOD PA YIN NA NI
DGA' DGUR BRJOD LA RAG GO, ,DE LTAR 'DOD PA'I PHYIR THAL BA NI MA
YIN PA NYID DE, DE'I MTSAN NYID NI MI 'DOD PAR BYED PA YIN PA'I
PHYIR RO, ,'ON TE THAL BA

RNAM PA THAMS CAD DU YONGS SU 'DOR BA YIN PAR BRJOD NA NI DE'I
TSE GTAN TSIGS MA NGES PA NYID YIN TE, BSGRUB PAR BYA BA LAS
BZLOG PA GNOD PA CAN GYI TSAD MA MED PA'I PHYIR RO, ,BRDZUN ZHES
TE DE RNAM PA THAMS CAD DU SPANG BAR BYA'O ZHES BYA BA 'DI LA
RGYU CI YANG MED DE, SGYU MA BRDZUN PA NYID

YIN YANG DGOS PA'I DBANG GIS SGYU MA MKHAN RNAMS BZHIN DU BRTEN
PA'I PHYIR RO, ,BRDZUN PA GANG DAG NAM YANG RANG DANG GZHAN GYI
DON DU NYE BAR SBYOR BAR MI 'GYUR BA DE DAG NI RNAL 'BYOR PA
RNAMS KYIS THAMS CAD DU YONGS SU DOR BA'I MTSAN NYID KYI SPANG
BAR BRJOD DO ZHES BYA BAR RIGS KYI, GANG

DAG MNGON SUM MAM, BRGYUD PAS RANG DANG GZHAN LA DGOS PA'I YON
TAN CAN DE DAG SNYING BRTZE BA CHEN PO CAN GZHAN LA PHAN PA
BSKYED PA'I THABS THOB PA RNAMS KYIS JI LTAR DUS THAMS CAD DU
YONGS SU SPONG BAR 'GYUR, DE LTA BAS NA ZHING YONGS SU DAG PA
DANG GZUGS KYI SKU SPRUL PA LA

SOGS PA GANG CUNG ZAD GZHAN LA DGOS PA NYID DU 'GYUR BA DE THAMS
CAD NI BCOM LDAN 'DAS RNAMS KYIS PHYIN CI LOG SPANGS PA'I SGO NAS
SPANGS KYANG 'KHOR BA JI SRID PAR MI LDOG PA NYID DE, DE DAG GIS
SGYU MA MKHAN BZHIN DU THAMS CAD BRDZUN PA NYID DU THUGS SU CHUD
KYANG, GZHAN LA PHAN

@223A *, ,PA'I THABS YIN PA'I PHYIR RNAM PAR MI 'DOR RO, ,'DI DAG
LA PHYIN CI LOG LA CHAGS PA YANG MED DE, YANG DAG PA JI LTA BA
BZHIN RTOGS PA'I PHYIR RO, ,DE SKAD DU 'PHAGS PA CHOS YANG DAG
PAR SDUD PA LAS KYANG, DPER NA SGYU MA'I MKHAN PO 'GA', ,SGYU MA
THAR

PAR BYA PHYIR BRTZON, ,GANG PHYIR DPE 'DI SNGON SHES PAS, ,SGYU
MA LA NI 'DI MI CHAGS, ,DE BZHIN SRID GSUM SGYU MA LTAR, ,RDZOGS
PA'I BYANG CHUB MKHAS PAS MKHYEN, ,'GRO BA'I DON DU GO BGOS TE,
,'GRO BA SNGA NAS MKHYEN PA YIN, ,ZHES GSUNGS SO, ,DNGOS PO NYID
KHO NA BLANG

BA'I RGYU YANG MA YIN LA, DNGOS PO MED PA NYID YONGS SU DOR BA'I
RGYU YANG MA YIN TE, 'DI LTAR NYAN THOS DNGOS PO'I 'DU SHES CAN
RNAMS KYANG BDEN PA DANG PO GNYIS NI RNAM PAR SPONG LA, BDEN PA
GSUM PA NI DNGOS PO MED KYANG LEN TO, ,RNAL 'BYOR PA THUGS RJES
NON PA'I YID KYIS GZHAN GYI

DON GYI CHED DU GLANG PO CHE LA SOGS PA BRDZUN PA SPRUL PA YANG
RNAM PA SNA TSOGS BSGRUB BO, ,DE LA SNYING BRTZE BA CHEN POS
GZHAN GYI DBANG GIS GZHAN LA PHAN PA DANG BDE BA MA LUS PA'I
THABS BYAS PA, SHES RAB KYI SNANG BA PHUL DU PHYIN PAS KUN TU
RMONGS PA'I MUN PA MA LUS PAR BSAL BA, GZHAN

LA PHAN PAR BZHED PA'I BLO GROS DANG LDAN PA RNAMS NI PHYIN CI
LOG MA LUS PAR SPANGS KYANG SNGON GYI SMON LAM GYI DBANG GIS SEMS
CAN DANG, LAS DANG, NYON MONGS PA DANG, NAM MKHA'I MTHAR THUG PA
JI TZAM PAR GNAS PAR 'DOD PA KHO NA'O, ,'DI LTAR DNGOS PO THAMS
CAD DON DAM PAR NGO BO

NYID MED PA KHO NA YIN YANG SGYU MA BZHIN DU RANG GI RGYU DANG
RKYEN TSOGS PA'I GZHAN GYI DBANG KHO NA LAS 'BYUNG NGO, ,RGYU
DANG LDAN PA ZHES DE DAG DNGOS PO YOD PAR 'GYUR BA NI MA YIN TE,
RJES SU 'GRO BA MA GRUB PA'I PHYIR DANG, SGYU MA LA SOGS PAS
KYANG 'KHRUL PA'I PHYIR RO, ,BRDZUN PA YANG GANG

ZHIG LA RANG DANG 'TSAM PA'I RGYU RGYUD PA MED PA DE NI THA SNYAD
DU YANG 'BYUNG BA MED DO ZHES SNGAR BSHAD ZIN TO, ,DE'I PHYIR JI
LTAR SGYU MA LA SOGS PA RANG GI RGYU TSOGS PA'I GZHAN GYI DBANG
GIS 'BYUNG BA DE BZHIN DU RNAL 'BYOR PA RNAMS KYI YE SHES LA SOGS
PA'I SGYU MA MA BRTAGS NA DGA' BA DAG

@223B KYANG 'BYUNG BA KHO NA'O, ,DE LA RNAL 'BYOR PA'I YE SHES LA
SOGS PA'I SGYU MA'I RGYU NI BSOD NAMS DANG YE SHES KYI TSOGS KYI
BDAG NYID JI LTA BA'I RJES SU MTHUN PA YIN NO, ,BCOM LDAN 'DAS
RNAMS KYIS MI GNAS PA'I MYA NGAN LAS 'DAS PA'I RGYU NI MDOR NA
THUGS BRTZE BA DANG, SHES RAB

DAG YIN TE, DE DAG THUGS BRTZE BAS NI MYA NGAN LAS 'DAS PA DE
GCIG PU ZHI BAR THUGS SU CHUD KYANG NYAN THOS LA SOGS PA BZHIN DU
MNGON SUM DU MI MDZAD DO, ,SHES RAB KYIS NI KUN NAS NYON MONGS PA
MA LUS PA'I RGYU KUN TU RMONGS PA'I GO SKABS THAG BSRINGS PA'I
PHYIR 'KHOR BAR GTOGS

PA'I NYES PA'I DRI MAS MA SNGAGS PA'I SGO NAS 'KHOR BAR MI LTUNG
BAS 'DI DAG GNYI GA LA MI GNAS PAR GRUB PA KHO NA'O, ,DE NYID KYI
PHYIR THABS DANG SHES RAB ZUNG DU 'BREL PAR RGYU BA NI MI GNAS
PA'I MYA NGAN LAS 'DAS PA'I RGYU YIN PA'I PHYIR BYANG CHUB SEMS
DPA' RNAMS KYI LAM ZHES BYA STE, DE

DANG BRAL BA RNAMS NYAN THOS LA SOGS PA'I SAR LTUNG BA'I PHYIR
TE, JI SKAD DU SH'A RI'I BU GZHAN YANG BYANG CHUB SEMS DPA' RNAMS
KYI LAM STONG PA NYID DANG MTSAN MA MED PA YOD DE, SHES RAB KYI
PHA ROL TU PHYIN PA DANG BRAL BA THABS LA MKHAS PAS YONGS SU MA
ZIN PA DE DAG NI YANG DAG PA'I

MTHA' MNGON SUM DU BYAS NA NYAN THOS SAM, RANG SANGS RGYAS SU
'GYUR RO ZHES GSUNGS PA LTA BU'O, ,SNANG BA DANG BCAS PA'I YE
SHES LA SOGS PAS NI 'JIG RTEN JI LTA BA BZHIN DU GZIGS TE, DE
YANG 'DI LTAR RNAL 'BYOR PA'I TING NGE 'DZIN MTHU BSAM GYIS MI
KHYAB PA DANG LDAN PA'I

PHYIR DNGOS PO'I RIGS JI LTAR SNANG BA MA LUS PA LAG MTHIL DU
SKYU RU RA'I 'BRU BZHAG PA BZHIN DU DON DAM PA DANG KUN RDZOB KYI
BDEN PA'I RNAM PAR RNAM PA THAMS CAD MNGON SUM KHO NAR THUGS SU
CHUD DO, ,DE'I PHYIR BCOM LDAN 'DAS KYIS RNAM PA THAMS CAD MKHYEN
PA'I YE SHES SU RNAM PAR

GZHAG GO, ,RNAL 'BYOR PA RNAMS KYIS 'JIG RTEN LAS 'DAS PA'I YE
SHES DAM PA SPROS PA THAMS CAD DANG BRAL BA, CHOS MA LUS PA SNANG
BA MED PA, YANG DAG PA'I DON BSGOM PA RAB KYI MTHA' LAS SKYES PA
GANG YIN PA DES NI DE KHO NA NYID THUGS SU CHUD PAR 'GYUR BAR
SPRUL PA BZHIN DU THA

@224A *, ,SNYAD DU THAMS CAD YOD PA'I PHYIR DNGOS PO'I RIGS JI
LTAR THAMS CAD MKHYEN PA LA SOGS PA'I RNAM PAR GZHAG PA ZHIG PA
MED DE DON DAM PAR NI MA YIN NO, ,DE NYID KYI PHYIR BCOM LDAN
'DAS MA LAS, BCOM LDAN 'DAS GAL TE CHOS THAMS CAD SPRUL PA LTA BU
LAGS

NA DE BZHIN GSHEGS PA DANG SPRUL PA YANG KHYAD PAR CI MCHIS, BCOM
LDAN 'DAS KYIS BKA' STZAL PA, KHYAD PAR CI YANG MED DE, DE CI'I
PHYIR ZHE NA, DE BZHIN GSHEGS PA PHRIN LAS MDZAD PA GANG YIN PA
DE SPRUL PA YANG BYED DE, DE BZHIN GSHEGS PA YONGS SU MYA NGAN
LAS 'DAS

KYANG DE BZHIN GSHEGS PA'I SPRUL PA LA SOGS PA BYED DO, ,SPRUL PA
LA NI 'BYUNG BA'AM, YONGS SU MYA NGAN LAS 'DAS PA 'GA' YANG MED
DO, ,DE LTAR NA BYANG CHUB SEMS DPA' CHOS THAMS CAD SPRUL PA LTA
BUR MOS PAR BYAS TE, SHES RAB KYI PHA ROL TU PHYIN PA LA SPYAD
PAR BYA'O

ZHES BSHAD DO, ,GANG YANG GZUGS LA SOGS PA NI YUL DANG DUS DANG
GNAS SKABS THA DAD PA'I SGO NAS MNGON SUM DU GSAL RAB TU SNANG
BA'I PHYIR NGO BO NYID DANG BCAS PAR NGES TE, DE'I PHYIR RE ZHIG
DANG POR DAM BCAS PA LA MNGON SUM GYI GNOD PA YIN NO ZHES SMRAS
PA DE YANG RIGS

PA MA YIN TE, YUL DANG DUS LA SOGS PA THA DAD PA'I SGO NAS SNANG
BA TZAM KHO NAS NI MNGON SUM NYID DU RIGS PA MA YIN TE, RMI LAM
LA SOGS PA NA YANG DE LTAR SNANG BA'I PHYIR RO, ,DNGOS PO RNAMS
NI DON DAM PAR NGO BO NYID MED PAR SGRUB PAR 'DOD LA, DON DAM PA
PA'I NGO BO NYID NI MNGON

SUM DU MA GRUB PO ZHES SNGAR BSTAN ZIN TO, ,GZHAN YANG GAL TE NOR
BA'I MNGON SUM LA SNANG BA'I PHYIR ZHES TE, MNGON SUM GYIS GNOD
PAR 'DOD NA NI DE GNOD PA MA YIN PA NYID DE, 'DI RAB RIB CAN LA
SOGS PA'I MNGON SUM GYIS MIG LAM DU GNAS PAS DMIGS PA ZLA BA GCIG
LA SOGS

PA LA GNOD PAR NI RIGS PA MA YIN NO, ,'ON TE MA 'KHRUL PA'I MNGON
SUM LA SNANG BA'I PHYIR ZHES BYA BAR 'DOD NA DE NI MA GRUB PA YIN
TE, TSU ROL MTHONG BA RNAMS KYI MNGON SUM NI DE KHO NA NYID KYI
DON LA MA 'KHRUL PA MED DO ZHES SNGAR BSTAN ZIN TO, ,BCOM LDAN
'DAS KYIS KYANG, MIG DANG RNA BA SNA YANG

@224B TSAD MA MIN, ,LCE DANG LUS DANG SEMS KYANG TSAD MA MIN,
,GAL TE DBANG PO 'DI DAG TSAD YIN NA, ,'PHAGS PA'I LAM GYIS SU LA
CI ZHIG BYA, ,'DI LTAR DBANG PO 'DI DAG TSAD MIN TE, ,NGO BO NYID
KYIS BEMS PO LUNG MA BSTAN, ,DE PHYIR MYA NGAN 'DAS PA'I LAM 'DOD
GANG, ,DES NI 'PHAGS

PA'I LAM GYIS BYA BA BYOS, ,ZHES BSHAD DO, ,DE LTA BAS NA, DE
BZHIN GSHEGS PA'I MNGON SUM NYID 'BA' ZHIG DON DAM PA LA MA
'KHRUL PA YIN NO, ,DE DAG GIS NI YANG DAG PA'I DNGOS PO CUNG ZAD
KYANG MA DMIGS TE, JI SKAD DU RAB 'BYOR 'DI LTAR SKYES BU RMONGS
PA LONG BA MIG MED PA

DE DAG NI, GZUGS DANG, TSOR BA DANG, 'DU SHES DANG, 'DU BYED
DANG, RNAM PAR SHES PA NAS, RNAM PA THAMS CAD MKHYEN PA NYID KYI
YE SHES KYI BAR GANG, DE BZHIN GSHEGS PA'I SPYAN LNGAS MA DMIGS
PA DE LA YOD PAR 'DOD DO ZHES BYA BA RGYAS PAR GSUNGS PA LTA
BU'O, ,GANG YANG

DAM BCAS PA LA RJES SU DPAG PAS GNOD PA YANG YIN NO ZHES SMRAS PA
DE YANG RIGS PA MA YIN TE, RJES SU DPAG PA LAS DNGOS PO'I NGO BO
NYID YANG DAG PA NI CUNG ZAD KYANG MA GRUB STE, TSAD MAS GNOD PA
YIN NO ZHES SNGAR BSTAN ZIN TO, ,'JIG RTEN NA DU BA LA SOGS PA'I
RTAGS LAS, ME

LA SOGS PAR NGES PA GANG YIN PA DE YANG MI LA SOGS PA YANG DAG PA
PA'I YUL YANG MA YIN TE, RMI LAM NA YANG NGES PA DE LTA BU SRID
PA'I PHYIR TE, YANG DAG PA PA'I ME DANG DU BA LA SOGS PA SNGAR
BKAG PAS GANG YANG MED PA'I PHYIR DANG, DNGOS PO KUN RDZOB PA
SGYU MA BZHIN DU RGYU DANG RKYEN LA

LTOS PA YANG YOD PA'I PHYIR RO, ,DE'I PHYIR RES 'GA' BA NYID MI
'GAL BA KHO NA STE, GANG DAG DNGOS PO RNAMS RGYU MED PA KHO NAR
SKYE BAR KHAS LEN PA DE DAG LA NGES 'GA' BA NYID 'GAL GYI, SKYE
BA RGYU DANG BCAS PAR SMRA BA RNAMS LA NI MA YIN NO, ,DON DAM PAR
NI SKYE BA MED PA'I PHYIR RES 'GA'

BA NYID MA GRUB PA KHO NA'O, ,GANG YANG SUM CU RTZA GSUM PA'I
GRONG KHYER GANG DAG YIN PA ZHES BYA BA LA SOGS PA SMRAS PA DE
YANG MI 'GAL BA KHO NA STE, THA SNYAD DU THAMS CAD YOD PA'I PHYIR
RO, ,DNGOS PO RNAMS RUS SBAL GYI SPU LA SOGS PA BZHIN DU GTAN MED
PA'I NGO BOR DAM BCA' BA NI

@225A *, ,MA YIN NO, ,'O NA CI ZHE NA, SGYU MA DANG RMI LAM LA
SOGS PA'I NGO BO NYID LTA BU STE, DE BZHIN DU BCOM LDAN 'DAS KYIS
KYANG, BLO GROS CHEN PO BYANG CHUB SEMS DPA' CHOS THAMS CAD NGO
BO NYID MED PA'O ZHES DAM BCA' BAR MI BYA'O, ,'O NA CI ZHE NA,
BLO GROS CHEN PO

SNANG BA DANG MI SNANG BA'I MTSAN NYID KYI PHYIR BYANG CHUB SEMS
DPA' CHOS THAMS CAD SGYU MA DANG RMI LAM LTA BUR BSTAN PAR BYA'O
ZHES GSUNGS SO, ,DE LA MDO'I DON NI 'DI SNANG BA'I MTSAN NYID NI
THA SNYAD DU'O, ,MI SNANG BA'I MTSAN NYID NI DON DAM PA KHO NA'O
ZHES BYA BAR MNGON NO, ,DE YANG, KUN RDZOB TU NI

THAMS CAD YOD, ,DAM PA'I DON DU YOD MA YIN, ,CHOS RNAMS NGO BO
NYID MED PA, ,DAM PA'I DON DU NYE BAR BSTAN, ,CES GSUNGS SO,
,DE'I PHYIR BCOM LDAN 'DAS KYIS CHOS THAMS CAD THA SNYAD LA BRTEN
TE BSHAD PAS 'GAL BA MED DO, ,DE SKAD DU BCOM LDAN 'DAS MA LAS
KYANG YANG

BYANG CHUB SEMS DPA' SEMS DPA' CHEN PO NI 'JIG RTEN GYI BRTAGS PA
LA BRTEN NAS BLA NA MED PA YANG DAG PAR RDZOGS PA'I BYANG CHUB
MNGON PAR RDZOGS PAR 'TSANG RGYA'I, DON DAM PAR NI GANG BYANG
CHUB PAR BYA BA'I PHYIR SPYOD PAR 'GYUR BA GZUGS SAM, TSOR BA'AM,
'DU SHES SAM, 'DU

BYED DAM, RNAM PAR SHES PA YANG CUNG ZAD KYANG YOD PA MA YIN LA,
DE BZHIN DU KHAMS BCO BRGYAD DANG, REG PA DRUG DANG, TSOR BA DRUG
DANG, KHAMS DRUG DANG, RTEN CING 'BREL PAR 'BYUNG BA'I YAN LAG
BCU GNYIS DANG, PHA ROL TU PHYIN PA DANG, STONG PA NYID DANG,
DRAN PA NYE BAR GZHAG

PA RNAMS DANG, YANG DAG PAR SPONG BA RNAMS DANG, RDZU 'PHRUL GYI
RKANG PA RNAMS DANG, DBANG PO RNAMS DANG, STOBS RNAMS DANG, BYANG
CHUB KYI YAN LAG RNAMS DANG, 'PHAGS PA'I LAM YAN LAG BRGYAD PA
DANG, BDEN PA RNAMS DANG, BSAM GTAN RNAMS DANG, TSAD MED PA

RNAMS DANG, GZUGS MED PA RNAMS DANG, RNAM PAR THAR PA'I SGO RNAMS
DANG, MTHAR GYIS GNAS PA'I SNYOMS PAR 'JUG PA RNAMS DANG, MNGON
PAR SHES PA RNAMS DANG, TING NGE 'DZIN DANG, GZUNGS KYI SGO RNAMS
DANG, DE BZHIN GSHEGS PA'I STOBS RNAMS DANG, SO SO YANG

@225B DAG PAR RIG PA RNAMS DANG, THUGS RJE CHEN PO DANG, SANGS
RGYAS KYI CHOS MA 'DRES PA RNAMS DANG, 'BRAS BU BZHI DANG, LAM
GYI RNAM PA SHES PA NYID DANG, BLA NA MED PA YANG DAG PAR RDZOGS
PA'I BYANG CHUB KYANG MED DE, CHOS 'DI DAG THAMS CAD NI 'JIG RTEN
GYI THA SNYAD LA BRTEN NAS BRTAGS

KYI; DON DAM PAR NI MA YIN NO ZHES GSUNGS SO, ,GANG GZUGS NAS
RNAM PA THAMS CAD MKHYEN PA'I BAR GANG YIN PA'I CHOS 'DI DAG
THAMS CAD NI YANG DAG PAR LDAN PA YANG MA YIN BRAL BA YANG MA YIN
TE, GZUGS MED PA, BSTAN DU MED PA, THOGS PA MED PA, MTSAN NYID
MED PA

STE; DE DAG NI DE BZHIN GSHEGS PAS SEMS CAN RNAMS GZUNG BA'I DON
DU 'JIG RTEN GYI THA SNYAD DU BRJOD PA 'BA' ZHIG TU ZAD KYI, DON
DAM PAR NI MA YIN NO ZHES GSUNGS SO, ,YANG 'JIG RTEN GYI KUN
RDZOB TU THOB PA DANG, MNGON PAR RTOGS PA DANG 'GRO BA LNGA'I BYE
BRAG KYANG SNGON GYI DON

DAM PAR NI MA YIN NO, ,DON DAM PAR NI LAS KYANG MED, LAS KYI RNAM
PAR SMIN PA YANG MED, KUN NAS NYON MONGS PA YANG MED, RNAM PAR
BYANG BA YANG MED, SKYE BA YANG MED, 'GAG PA YANG MED DO ZHES
GSUNGS SO, ,DE'I PHYIR 'DI LTAR BCOM LDAN 'DAS KYIS, DON DAM

PAR NI KUN NAS NYON MONGS PA DANG, RNAM PAR BYANG BA LA SOGS PA
'DI THAMS CAD BKAG PA'I PHYIR LA, THA SNYAD DU NI ZHAL GYIS BZHES
PAS DE BZHIN DU MA BKAG PA'I PHYIR KHAS BLANGS PA LA GNOD PA MA
YIN NO, ,BCOM LDAN 'DAS KYIS KYANG GZHAN DU JI LTAR RMI LAM NA
SBRUL MTHONG

NAS BRGYAL BA DANG DE DANG BRAL BZHIN DU KUN NAS NYON MONGS PA
DANG, RNAM PAR BYANG BA DAG BRDZUN PA KHO NAR BRJOD DO, ,BDEN PA
BZHI LA SKUR PA 'DEBS PA'I NYES PA YANG MED DE, BCOM LDAN 'DAS
KYIS THEG PA CHEN PO LAS GZHAN DU RNAM PAR BSHAD PA'I PHYIR TE,
'PHAGS PA TSANGS PAS ZHUS

PA LAS, JI SKAD DU SDUG BSNGAL BA DANG, KUN 'BYUNG BA DANG, 'GOG
PA DANG, LAM NI 'PHAGS PA RNAMS KYI BDEN PA NI MA YIN NO, ,TSANGS
PA 'ON KYANG SDUG BSNGAL SKYE BA MED PA GANG YIN PA 'DI NI 'PHAGS
PA RNAMS KYI BDEN PA YIN NO, ,KUN 'BYUNG KUN DU 'BYUNG BA MED PA
GANG YIN PA

@226A *, ,'DI NI 'PHAGS PA RNAMS KYI BDEN PA YIN NO, ,SHIN TU
'GAGS PA DAG LA SKYE BA MED CING 'GAGS PA MED PA GANG YIN PA 'DI
NI 'PHAGS PA RNAMS KYI BDEN PA YIN NO, ,CHOS THAMS CAD GNYIS SU
MED PAR MNYAM ZHING LAM BSGOMS PA GANG YIN PA 'DI NI 'PHAGS

PA RNAMS KYI BDEN PA YIN NO ZHES GSUNGS PA LTA BU'O, ,DE'I PHYIR
DON DAM PAR SDUG BSNGAL LA SOGS PA'I BDEN PA YOD PA MA YIN GYI,
NYAN THOS RNAMS KYI DBANG DU MDZAD NAS 'KHOR BA LAS YID 'BYUNG
BAR BYA BA'I PHYIR DANG, GANG ZAG LA BDAG MED PA'I DE KHO NA NYID
TZAM LA GZUD PA'I PHYIR LA,

DE MI RTAG PA LA SOGS PA'I NGO BOR BSTAN PA 'BA' ZHIG TU ZAD KYI,
BDAG MED PA GNYI GA BSTAN PA'I DBANG DU MDZAD PA NI MA YIN NO
ZHES BYA BAR SHES PAR BYA'O, ,GANG YANG BSKYED PAR BYA BA DANG,
SKYED PAR BYED PA'I DNGOS PO'I NGO BO NYID NI GNAG RDZI'I CHUNG
MA YAN CHAD KYI SKYE BO LA GRAGS PAS DE'I PHYIR

GRAGS PAS GNOD PA YANG YIN NO ZHES SMRAS PA DE YANG 'BREL PA MED
PA YIN TE, DON DAM PA'I NGO BO NYID LA SOGS PA SKYE BO PHAL PA LA
MA GRAGS PA'I PHYIR RO, ,DE GRAGS NA NI DE DAG SKYE BO PHAL PA
NYID DU YANG MI 'GYUR RO, ,RMI LAM LA SOGS PA BZHIN DU BRDZUN
PA'I NGO BO YANG GRAGS PAR SRID PA'I PHYIR RO, ,

GRAGS PA NI MNGON SUM DANG RJES SU DPAG PA DAG LAS TSAD MA GZHAN
YANG MA YIN NO, ,DE'I KHONGS SU 'DUS NA NI DE DANG 'GAL BA YONGS
SU SPANGS PAS DES GNOD PA YANG YONGS SU SPANGS PA YIN NO, ,GANG
YANG GZHAN DAG NGES PA SKYED PAR 'DOD NAS GTAN TSIGS SBYOR BAR
'DOD PAS DE LAS NGES PA SKYE

BAR KHAS BLANGS PA'I PHYIR RANG GI TSIG DANG 'GAL BA YANG YIN NO
ZHES SMRAS PA DE YANG MI 'GAL BA NYID DE, NGES PA BSKYED PAR BYA
BA'I PHYIR GTAN TSIGS SBYOR BA YANG DE LAS NGES PA DON DAM PAR
SKYE BAR KHAS BLANGS PAR NI MI 'GYUR RO, ,'O NA CI ZHE NA, SKYES
PA TZAM YIN GYI, SKYE BA'I KHYAD PAR NI MA YIN NO, ,

'DIR NI DON DAM PA'I SKYE BA BKAG PAS DNGOS PO RNAMS DON DAM PAR
NGO BO NYID MED PAR BSGRUB PAR 'DOD KYI, SKYE BA TZAM BKAG PAS NI
MA YIN NO, ,DE'I PHYIR GTAN TSIGS LAS NGES PA DON DAM PAR SKYE BA
MED KYANG GZUGS LAS GZUGS BRNYAN BZHIN DU KUN RDZOB PA'I SKYE BA
MI 'GAL BA KHO NA YIN PAS DAM BCAS

@226B PA RANG GI TSIG DANG 'GAL BA MA YIN NO, ,GANG YANG BCOM
LDAN 'DAS KYIS, MIG GI RNAM PAR SHES PA DANG LDAN PAS SNGON PO
SHES KYI, SNGON PO'O SNYAM DU NI MA YIN NO ZHES GSUNGS PA GANG
YIN PA DER YANG DBANG PO'I YUL THA SNYAD PA LAS DGONGS NAS 'DI
GSUNGS TE, GZHAN LAS, MIG DANG RNA BA SNA

YANG TSAD MA MIN, ,ZHES BYA BA LA SOGS PAS DBANG PO DRUG TSAD MA
YIN PAR BKAG PA'I PHYIR TE, SNGAR BSTAN ZIN TO, ,'PHAGS PA SHES
RAB KYI PHA ROL TU PHYIN PA LA SOGS PA LAS KYANG, GZUGS LA SOGS
PA'I YUL BKAG PA'I PHYIR RO, ,'JIG RTEN GYI KUN RDZOB TU THAMS
CAD BSTAN TO ZHES BCOM

LDAN 'DAS NYID KYIS DGONGS PA RAB TU BSTAN PA'I YANG PHYIR RO,
,DMIGS PA CAN LA SHES RAB KYI PHA ROL TU PHYIN PA YONGS SU DAG PA
MED DO ZHES KYANG GSUNGS LA, DMIGS PA DANG MI DMIGS PA DAG NI
BYANG CHUB SEMS DPA' RNAMS KYI BLANG BAR BYA BA DANG, DOR BAR BYA
BA YANG NYE BAR BSTAN TE, BCOM LDAN

'DAS MA LAS JI SKAD DU, BCOM LDAN 'DAS JI TZAM GYIS NA DMIGS PA
LAGS, JI TZAM GYIS NA MI DMIGS PA LAGS, BCOM LDAN 'DAS KYIS BKA'
STZAL PA, JI TZAM DU GNYIS YIN PA DE TZAM DU DMIGS PA YIN NO,
,GNYIS MED PA NI MI DMIGS PA YIN NO, ,GSOL PA, BCOM LDAN

'DAS JI TZAM GYIS NA GNYIS LAGS, BCOM LDAN 'DAS KYIS BKA' STZAL
BA, RAB 'BYOR JI TZAM DU MING DANG GZUGS DANG, JI TZAM DU RNA BA
DANG SGRA DANG ZHES BYA BA NAS SANGS RGYAS KYI BAR JI TZAM DU BLA
NA MED PA YANG DAG PAR RDZOGS PA'I BYANG CHUB DANG, SANGS RGYAS
ZHES BYA BA 'DI NI GNYIS YIN NO ZHES

GSUNGS PA LTA BU'O, ,YANG GNYIS SU 'DU SHES PA LA NI RJES SU
MTHUN PA'I BZOD PA YANG MED NA ZHES GSUNGS SO, ,'PHAGS PA CHOS
THAMS CAD YANG DAG PAR SDUD PA LAS KYANG CHOS THAMS CAD NI DMIGS
PA MED PA STE, DE LA NI LTA BA MI 'BYUNG NGO ZHES GSUNGS SO, ,DE
LTA BAS NA THA SNYAD PA'I MIG LA SOGS PA LAS

DGONGS TE, BDAG NYID LTA BA PO NAS SHES PA PO'I BAR YIN NO ZHES
GRAGS PA LA SOGS PAR LTA BA DGAG PA'I PHYIR GANG ZAG LA BDAG MED
PA TZAM LA GZUD PA'I DGONGS PAS MIG LA SOGS PA BSTAN TO, ,GANG
GIS NA 'DI DAG THAMS CAD DU YANG MI SNANG BAR 'GYUR BA NAM MKHA'I
AUTPALA LA YOD PA'I SNGON PO LA

@227A *, ,SOGS PA BZHIN DU SNGON PO LA SOGS PA'I GZUGS SNANG BA
KUN RDZOB PA YANG GTAN MED PA NI MA YIN NO, ,GANG YANG GANG CUNG
ZAD KUN 'BYUNG BA'I CHOS CAN DE THAMS CAD NI 'GOG PA'I CHOS CAN
NO ZHES BYA BA'I RJES SU DPAG PA 'DIS DNGOS PO RNAMS YANG DAG PAR
NI SKAD CIG MAR

GNAS PA'I CHOS CAN DU GRUB BO ZHES BYA BAR NYE BAR BSTAN TO ZHES
SMRAS PA GANG YIN PA DE YANG SKYE BA DANG 'JIG PA'I CHOS CAN NYID
RTOGS PA'I SGO NAS BDAG MED PA LA 'JUG PA'I PHYIR NYAN THOS RNAMS
KYI DBANG DU MDZAD NAS GANG ZAG LA BDAG MED PA LA GZHUG PA'I
DGONGS PAS GSUNGS KYI, DE BYANG CHUB SEMS

DPA' RNAMS KYI DBANG DU MDZAD NAS CHOS KYI DE KHO NA NYID ZAB
MO'I GTAM LA BRTEN NAS GSUNGS PA NI MA YIN TE, BCOM LDAN 'DAS
KYIS DE DAG LA 'DU BYED RNAMS YANG DAG PAR SKYE BA DANG 'JIG PA'I
NGO BOR YANG DAG PAR RJES SU LTA BA DANG NYE BAR STON PA NI SHES
RAB KYI PHA ROL TU PHYIN PA LTAR NYE BAR BCOS PA

YIN NO ZHES GSUNGS LA, 'DUS BYAS DANG 'DUS MA BYAS LA SOGS PA'I
MTHA' GNYIS DANG BRAL BA NI DE DAG GI BLA NA MED PA'I BYANG CHUB
THOB PAR BYED PA'I LAM YIN NO ZHES NYE BAR BSTAN TO, ,DE BZHIN
GSHEGS PAS 'PHAGS PA CHOS YANG DAG PAR SDUD PA LAS NI SKRAG PA'I
GNAS YONGS SU SPANG PA'I PHYIR THA SNYAD

KYI DBANG GIS SKYE BA DANG 'GAG PA'I CHOS RNAMS BSHAD DO ZHES
GSUNGS SO, ,SLOB DPON GYIS KYANG, SKYE BA DANG NI 'JIG PA'I LAM,
,DGOS PA'I DON DU NYE BAR BSTAN, ,ZHES BSHAD DE, 'DI NI SNGAR
BSTAN ZIN PA NYID DO, ,YANG, JI LTAR SGYU MA RMI LAM BZHIN, ,DRI
ZA'I GRONG KHYER JI LTA BAR, ,DE

BZHIN SKYE DANG DE BZHIN GNAS, ,DE BZHIN DU NI 'JIG PAR BSHAD,
,CES BSHAD DO, ,'PHAGS PA KLU'I RGYAL PO RGYA MTSOS ZHUS PA LAS
KYANG, SNGON GYI MTHA' STONG PHYI MA'I MTHA' YANG STONG, ,SKYE
DANG GNAS DANG 'JIG PA'I DNGOS PO STONG, ,'DI NI DNGOS PO YOD MIN
MED PA'ANG MIN, ,CHOS RNAMS

THAMS CAD NGO BO NYID KYIS STONG, ,ZHES GSUNGS SO, ,'DU BYED
RNAMS KYI SKAD CIG LA NYID GANG YIN PA DE LA YANG DAG PA MA YIN
NO ZHES BSTAN TE, 'PHAGS PA LAG BZANGS KYIS ZHUS PA LAS, JI SKAD
DU, DE 'DAS PA DANG, MA 'ONGS PA DANG, DA LTAR BYUNG BA DUS GSUM
YANG RAB TU SHES TE, DE LA 'DU

@227B BYED 'DAS PA GANG DAG 'GAGS PA 'DI NI 'DAS PA'I DUS ZHES
BYA'O, ,MA 'ONGS PA GANG DAG MA BYUNG BA DE'I MA 'ONGS PA'I DUS
ZHES BYA'O, ,DA LTAR GYI GANG DAG SO SOR BYUNG BA 'DI NI DA LTAR
GYI DUS ZHES BYA'O, ,DE LA DA LTAR BYUNG BA'I PHUNG PO DANG,
KHAMS DANG, SKYE MCHED GANG YIN PA DE NI MI GNAS SHING

GNAS PA MED DO ZHES BYA BAR RAB TU SHES SO, ,DE CI'I PHYIR ZHE
NA, 'JIG RTEN NI SKAD CIG LAS PHAN TSUN DU MI GNAS SO, ,SKAD CIG
MA GANG YIN PA DE NI SKYE BA'I DUS KYANG GZHAN, GNAS PA'I DUS
KYANG GZHAN, 'GAG PA'I DUS KYANG GZHAN TE, SKAD CIG MA DE NI MI
GNAS SHING GNAS PA MED DO

ZHES BYA BA LA SOGS PA GSUNGS PA LTA BU'O, ,'DIS NI SKAD CIG MA
BRTAGS PA'I NGO BO KHO NA'O ZHES NYE BAR BSTAN TE, THOG MA DANG,
BAR DANG, THA MA THA DAD PA'I BDAG NYID DU NYE BAR BSTAN PA'I
PHYIR RO, ,SLOB DPON GYIS KYANG 'DI DAG RJES SU MTHUN PA KHO NAR
BSHAD DE, JI LTAR SKAD CIG MTHA'

YOD LTAR, ,THOG MA DBUS KYANG BRTAG PAR GYIS, ,SKAD CIG GSUM GYI
BDAG NYID PHYIR, ,'JIG RTEN SKAD CIG LA MI GNAS, ,ZHES BYA BA YIN
NO, ,GANG YANG BCOM LDAN 'DAS KYIS, DU BA LAS NI MER SHES TE,
,ZHES BYA BA LA SOGS PA GSUNGS PA GANG YIN PA DE YANG MDO GZHAN
LAS,

ME DANG DU BA LA SOGS 'BYUNG BA LA SOGS PA TSOGS PA YANG DAG PA
PA SPYIR BKAG PA'I PHYIR YANG DAG PA PA'I DON GYI DBANG DU MDZAD
PA MA YIN NO ZHES SNGAR BSTAN PA NYID DE, 'PHAGS PA LANG KAR
GSHEGS PA LAS JI SKAD DU, GANG PHYIR 'DUS LAS MA GTOGS PA'I,
,DNGOS PO BLO YIS MI ZIN PA, ,

DE YI PHYIR NA MA SKYES SHING, ,NGO BO MED PAR NGA SMRA'O, ,DNGOS
PO GCIG DANG GZHAN NYID DU, ,JI LTAR BYIS PAS RNAM BRTAGS LTAR,
,'DUS LAS GZHAN MIN MA YIN TE, ,GZHAN YANG GNAS PA YOD MA YIN,
,ZHES BSHAD PA LTA BU'O, ,'PHAGS PA STUG PO BKOD PA LAS KYANG,
PHUNG PO MED CING

KHAMS KYANG MED, ,CHOS KUN MTSAN NYID MED PA STE, ,PHRA RAB RDUL
DU RNAM GZHIGS NA, ,DE DAG DE BZHIN GNAS PA MED, ,SA DANG CHU LA
SOGS PA'I DNGOS, ,RTOGS PA CAN GYI SKYE BOS BRTAGS, ,ZHES GSUNGS
SO, ,YANG, PHRA RAB RDUL DU RNAM PHYIN, ,DNGOS PO PHRA RAB KYANG
MI GNAS, ,ZHES

@228A *, ,GSUNGS SO, ,DE'I PHYIR SA LA SOGS PA BRTAGS PA'I NGO BO
NYID YIN PA'I PHYIR, DE 'DUS PA'I NGO BO ME LA SOGS PA YANG
BRTAGS PA'I NGO BO KHO NA YIN PAS ME DANG DU BA LA SOGS PA BRTAGS
PA CAN DANG, BRTAGS PA'I NGO BOR BSTAN PA KUN RDZOB PA KHO NA YIN
GYI, YANG DAG

PA PA NI MA YIN NO, ,CHOS MNGON PA LA SOGS PA LAS, RGYU'I RKYEN
LA SOGS PA BSHAD PA GANG YIN PA DE DAG KUN RDZOB KHO NA YIN GYI,
YANG DAG PA PA NI MA YIN TE, DON DAM PAR 'GA' YANG SKYE BA MED NA
DE DAG RGYU MED PA NYID DU MI 'THAD PA YIN TE, JI SKAD DU SNGAR
BSTAN PA YIN NO, ,PHUNG PO LA

SOGS PA BSTAN PA GANG DAG YIN PA DE DAG KYANG THA SNYAD KYI BDEN
PA LA BRTEN NAS YIN NO ZHES SNGAR BSHAD ZIN PA NYID DO, ,'PHAGS
PA CHOS YANG DAG PAR SDUD PA LAS KYANG, BYANG CHUB SEMS DPAS DE
BZHIN GSHEGS PA DGRA BCOM PA YANG DAG PAR RDZOGS PA'I SANGS RGYAS
RNAMS KYI THA SNYAD DU BSTAN

PA RNAM PA BCUR RTOGS PAR BYA STE, RNAM PA BCU GANG ZHE NA, 'DI
LTA STE, PHUNG PO BSTAN PA DANG, KHAMS BSTAN PA DANG, SKYE MCHED
BSTAN PA DANG, SEMS CAN BSTAN PA DANG, LAS BSTAN PA DANG, SKYE BA
BSTAN PA DANG, RGA BA BSTAN PA DANG, 'CHI BA BSTAN PA DANG, SHI
BA NYING MTSAMS SBYOR BA BSTAN

PA DANG, DE RAB TU ZHI BAR BYA BA'I PHYIR MYA NGAN LAS 'DAS PA
BSTAN PA THA SNYAD DU BSTAN PA'O ZHES GSUNGS SO, ,RANG DANG GZHAN
GYI GZHUNG LUGS LA GNAS PA RNAMS KYIS DE KHO NA NYID KYI DON DU
NYE BAR BRTAGS PA PHUNG PO LA SOGS PA THAMS CAD KYANG DON DAM PAR
NA SKYE BA MED PA LA SOGS PAR RAB TU BSGRUBS

PAS DE'I PHYIR GRUB PA SGRUB PA NYID MA YIN NO, ,GANG YANG DE'I
TSE DNGOS PO KHAS BLANGS PA KHO NAR 'GYUR RO ZHES BYA BA LA SOGS
PA SMRAS PA DE YANG SNGAR LAN BTAB ZIN PA NYID DO, ,GANG YANG KUN
RDZOB CES BYA BA 'DI NI CI YIN GAL TE THAMS CAD MED PA YIN NO ZHE
NA, DE NI RIGS PA MA YIN TE, PHAN TSUN 'GAL

BA'I PHYIR RO ZHES BYA BA SMRAS PA GANG YIN PA DE YANG RIGS PA MA
YIN TE, KUN RDZOB NI RI BONG GI RVA BZHIN DU THAMS CAD MED PA'I
NGO BO YANG MA YIN NO, ,'O NA CI ZHE NA, DNGOS PO YANG DAG PA NGO
BO NYID MED PA DAG LA YANG DE LAS BZLOG PA'I RNAM PAR SGRO 'DOGS
PAR 'KHRUL PA'I BLO GANG YIN PA DE NI KUN RDZOB CES BYA STE,

@228B 'DI'AM 'DIS DE KHO NA NYID KUN TU SGRIB PA LTA BUR BYED
'GEGS PA LTA BUR BYED PA'I PHYIR RO, ,DE SKAD DU MDO LAS KYANG,
DNGOS RNAMS SKYE BA KUN RDZOB TU, ,DAM PA'I DON DU RANG BZHIN
MED, ,RANG BZHIN MED LA 'KHRUL PA GANG, ,DE NI YANG DAG KUN RDZOB
'DOD, ,CES GSUNGS SO, ,DE LAS BYUNG BA'I PHYIR

DES NYE BAR BSTAN PA'I DNGOS PO BRDZUN PA THAMS CAD NI KUN RDZOB
PA KHO NA'O ZHES BYA'O, ,DE YANG THOG MA MED PA'I 'KHRUL PA'I BAG
CHAGS YONGS SU SMIN PA'I DBANG GIS BYUNG LA, DES KYANG SROG CHAGS
THAMS CAD LA YANG DAG PAR DNGOS PO'I NGO BO NYID LTA BUR NYE BAR
STON PAR 'GYUR TE, DE'I PHYIR DE DAG GI

BSAM PA'I DBANG GIS DNGOS PO BRDZUN PA'I NGO BO THAMS CAD NI KUN
RDZOB TU YOD PA KHO NA'O ZHES BYA'O, ,'DI DAG YANG DAG PAR DNGOS
PO'I NGO BO NYID KYANG MA YIN TE, JI LTAR SNANG BA DE KHO NA NYID
MA YIN PA'I PHYIR RO, ,RI BONG GI RVA BZHIN DU GTAN MED PA'I NGO
BO NYID KYANG MA YIN TE, MA BRTAGS NA DGA' BA'I DAM

PAR SNANG BA'I PHYIR RO, ,JI SKAD BSHAD PA'I KUN RDZOB PA NI
DNGOS PO'I NGO BO NYID KYANG MA YIN TE, PHYIN CI LOG PA'I RNAM
PAR NYE BAR 'DZIN PAR SNANG BA'I PHYIR RO, ,DE NYID DANG NI GZHAN
NYID DAG NI PHAN TSUN SPANGS TE GNAS PA'I MTSAN NYID KYIS DE NYID
GZHAN NYID DU 'GYUR BAR 'GAL BAR 'GYUR RO ZHES SNGAR BSTAN

ZIN PA'I PHYIR RO, ,DE GTAN MED PA'I NGO BO NYID KYANG MA YIN TE
SNANG BA'I PHYIR RO, ,DE'I PHYIR DNGOS PO THAMS CAD NI YOD PA
DANG MED PA GNYI GA'I NGO BO LAS 'DAS PA YIN NO, ,DES NA DNGOS PO
DANG DNGOS PO MED PA GNYI GA'I NGO BO LA BRTEN PA'I KLAN KA GANG
YIN PA DE DAG THAMS CAD GNAS PA MED PA NYID DE,

DNGOS PO KHO NA LA GCIG BSGRUB PA DANG, DGAG PA CIG SHOS DGAG PA
DANG, BSGRUB PA MED NA MED PA YIN PA'I PHYIR GNYI GA MA YIN PA'I
NGO BO NYID 'GAL GYI, ,DNGOS PO MED PA LA NI MA YIN NO, ,DE LA NI
NGO BO NYID GCIG KYANG MA GRUB PAS GNYI GA MA YIN PA'I NGO BOR
RNAM PAR GZHAG PA'I PHYIR TE, DE'I

PHYIR GNYI GA MA YIN PA'I PHYOGS LA 'GAL BA MED DO, ,LTOS PA'I
BYE BRAG GIS NUS PA DANG MI NUS PA LA SOGS PA 'GAL BA YANG MI
SRID PA NYID DE, MI NUS PA LA SOGS PA NI DON DAM PA'I BDEN PA LA
BRTEN NAS RNAM PAR BZHAG LA, NUS PA LA SOGS PA NI KUN RDZOB KYI
BDEN PA LA BRTEN NAS RNAM PAR

@229A *, ,GZHAG GO, ,SGYU MA'I SKYES BU LA SOGS PA BZHIN DU DNGOS
PO THAMS CAD LA RNAM PAR SHES PA 'KHRUL PA'AM, MA 'KHRUL PAS RNAM
PAR GZHAG PA'I NGO BO NYID KYIS GO RIMS BZHIN DU BDEN PA GNYIS
RNAM PAR DBYE BA RNAM PAR GZHAG STE, 'DI LTAR SGYU MA'I SKYES

BU LA SOGS PA LA 'KHRUL PA'I RNAM PAR SHES PA DANG LDAN PA'I MI
DAG GIS GZHAG PA'I NGO BO JI LTA BA DE BZHIN DU DNGOS PO THAMS
CAD LA YANG BRDZUN PA'I RNAM PA CAN GYI SHES PAS SGRO BTAGS PA'I
NGO BO GANG YIN PA DE NI KUN RDZOB KYI BDEN PA'O ZHES THA SNYAD
GDAGS LA, SGYU MA'I SKYES BU LA SOGS

PA DE NYID LA RNAM PAR SHES PA MA 'KHRUL PA CAN DAG GIS GZHAG
PA'I NGO BO JI LTA BA DE BZHIN DU DNGOS PO THAMS CAD LA YANG DAG
PA'I TSAD MA YONGS SU GTAN LA PHAB PA'I NGO BO GANG YIN PA DE NI
DON DAM PA'I BDEN PA YIN NO, ,DE'I PHYIR SGYU MA LA SOGS PA'I THA
SNYAD BZHIN DU LTOS PA'I BYE BRAG GIS

BDEN PA GNYIS LA BRTEN PA'I THA SNYAD 'DI THAMS CAD MI 'GAL LO,
,GDON MI ZA BAR DE LTAR KHONG DU CHUD PAR BYA'O, ,DE LTA MA YIN
NA RAB RIB CAN LA SOGS PAS DMIGS PA'I SKRA LA SOGS PA DANG, RNAM
PAR SHES PAR SMRA BA RNAMS KYI GNYIS KYI RNAM PA LA YANG KLAN KA
'DI THAMS CAD CI STE

'BYUNG BAR MI 'GYUR TE, 'DI LTAR GAL TE SKRA LA SOGS PA 'DI DAG
DON DAM PAR MED PA KHO NA YIN NA DE JI LTAR YOD PA LTA BUR SNANG
ZHING, JI LTAR YUL DANG, DUS DANG, GNAS SKABS SO SOR NGES PA
YONGS SU 'DZIN PAR 'BYUNG BA LTA BUR SHES PAR 'GYUR, GCIG LA NI
SKYE BA DANG MI SKYE BA LA

SOGS PA DANG, YOD PA DANG MED PA PHAN TSUN 'GAL BA RIGS PA MA YIN
NO, ,DE LA JI LTAR SKRA LA SOGS PA DANG, GNYIS LA 'KHRUL PA DANG
MA 'KHRUL PA'I SHES PAR RNAM PAR GZHAG PA'I NGO BO KUN RDZOB DANG
DON DAM PA'I BDEN PA GNYIS LA BRTEN NAS KUN RDZOB TU BDEN ZHING
DON DAM PA PAR MED DO ZHES

BYA BA LA SOGS PA RNAM PAR GZHAG LA LTOS PA'I BYE BRAG CAN MI
'GAL BA LTAR DNGOS PO THAMS CAD LA YANG DE DANG 'DRA BAS 'DI NI
KLAN KAR MI RUNG NGO, ,GANG YANG KUN RDZOB TU SKYE ZHES BYA BA LA
SOGS PA SMRAS PA DE LA YANG DON NI 'DI YIN PAR BRJOD PAR 'DOD DE,
GANG GI PHYIR KUN RDZOB 'KHRUL PA'I NGO BO JI SKAD BSHAD

@229B PAS DNGOS PO RNAMS YANG DAG PAR SKYE BA MED KYANG, SKYE BA
LTA BUR NYE BAR STEN PAR BYED PA DE'I PHYIR DE DAG GI BSAM PA'I
DBANG GIS DNGOS PO RNAMS KUN RDZOB TU SKYE'O ZHES BYA'O, ,DE NYID
KYI PHYIR BCOM LDAN 'DAS KYIS, DNGOS RNAMS SKYE BA KUN RDZOB TU,
,ZHES GSUNGS SO, ,GANG YANG DON DAM PAR

SKYE BA MED CES BYA BA LA SOGS PA SMRAS PA DE LA YANG DON NI 'DI
YIN PAR 'DOD DE, YANG DAG PA'I THOS PA DANG, BSAMS PA DANG,
BSGOMS PA LAS BYUNG BA'I SHES PA THAMS CAD NI PHYIN CI MA LOG
PA'I YUL CAN YIN PA'I PHYIR DON DAM PA ZHES BYA STE, 'DI'I DON
DAM PA YIN PA'I PHYIR RO, ,MNGON SUM

DANG BRGYUD PAS BYAS PA'I KHYAD PAR NI YOD DE, DE DAG GI DBANG
GIS DNGOS PO 'DI DAG THAMS CAD MA SKYES PA KHO NAR SHES SO, ,DES
NA 'DI SKAD DU DON DAM PAR SKYE BA MED DO ZHES BYA BA NI 'DI DAG
YANG DAG PAR SHES PAS SKYE BAR MA GRUB PO ZHES BYA BA YIN NO ZHES
BSHAD PAR 'GYUR RO, ,DE LTA BAS NA GNYI GAR

YANG BRJOD PA MA 'BREL PA NYID MA YIN NO, ,DE LTA MA YIN NA KHYED
KYIS KYANG MDO'I TSIG DNGOS PO THAMS CAD DON DAM PAR MA SKYES SO
ZHES BYA BA LA SOGS PA YANG JI LTAR GRANG, KHYED KYIS BDEN PA
GNYIS LA BRTEN PA'I THA SNYAD KYANG JI LTAR 'GYUR TE, GAL TE TSIG
GI DON NGES PAR LEGS PAR MA ZIN PAR

GZHAN DAG SUN 'BYIN PA BRDZUN NYID NYE BAR RJOD PAR BYED NA NI
MNGON PAR BRJOD PAR 'BREL PA MED PA NYID DU GSAL RAB TU MNGON NO,
,GANG YANG GAL TE MA BRTAGS PA RTOGS PA MED PA TZAM YIN NA NI
ZHES BYA BA LA SOGS PA SMRAS PA DE YANG 'BREL PA MED PA YIN TE,
'DI LTAR BSAMS PA LAS BYUNG BA'I SHES

RAB DE KHO NA NYID PHYIN CI MA LOG PAS NGES PAR SEMS PA LA ZHUGS
PA TSAD MA YANG DAG PA'I STOBS LAS BYUNG BA DANG, DE BZHIN DU
BSGOMS PA LAS BYUNG BA YANG BRTAGS PA ZHES BYA STE, DE KHO NA
NYID KYI DON MNGON SUM DU MTHUN PAR DPYOD PA'I PHYIR DANG, DE'I
RGYU MTHUN PA YIN PA'I PHYIR RO, ,DE KHO NA

NYID KYI DON LA RGYAB KYIS PHYOGS PA BRDZUN PA'I RNAM PA NYE BAR
'DZIN PA'I SHES PA THAMS CAD NI DE LAS BZLOG PA'I PHYIR MA BRTAGS
PA ZHES BYA'I, RNAM PAR MI RTOG PA'I YE SHES NYID KYANG MA YIN
LA, RTOG PA MED PA TZAM YANG MA YIN NO, ,DE BAS NA DE RAB TU
GRAGS PA'I NGO BO YIN PA'I PHYIR DNGOS PO BRDZUN

@230A *, ,PA'I NGO BO THAMS CAD NI KUN RDZOB PA ZHES BYA'O, ,DES
NA BRTAGS PA MA YIN PA'I NGO BO YIN YANG RNAM PAR MI RTOG PA'I YE
SHES NYID KYANG MA YIN ZHING RJES SU DPAG PAS GRAGS PA'I DON
SPONG BA YANG MA YIN, DNGOS PO'I NGO BO NYID KHAS LEN PA YANG MA
YIN LA, 'DIR MED

PAR DGAG PAR BRJOD PAR 'DOD PA YANG MA YIN NO, ,DE LTA BAS NA SUN
'BYIN PA 'DI NI BYIS PA'I SKYE BO KUN TU RMONGS PAR BYA BA'I
PHYIR TSIG TZAM NYE BAR BKOD PA SMRA BA 'BA' ZHIG TU ZAD PAS DE
NI MKHAS PA RNAMS YONGS SU TSIM PAR BYED PA MA YIN NO, ,GANG YANG
'ON TE KUN RDZOB 'JIG RTEN GYI

GRAGS PA YIN NA ZHES BYA BA LA SOGS PA SMRAS PA DE YANG NYES PA
MED DE, 'JIG RTEN THAMS CAD LA GRAGS PA'I DON THAMS CAD KUN RDZOB
NYID DU 'DOD PA'I PHYIR RO, ,DE YANG DON THAMS CAD DBANG PO THAMS
CAD KYI SPYOD YUL YANG MA YIN TE, KHA CIG GIS 'GA' KHO NA MTHONG
BA'I PHYIR RO, ,

DE'I PHYIR LAS DANG 'BRAS BU LA SOGS PA RNAM PAR GZHAG PA RNAM PA
THAMS CAD SO SOR NGES PA SHIN TU LKOG TU GYUR PA NI THAMS CAD
MKHYEN PA'I YE SHES KHO NAS YIN LA GZHAN NI SHES PA PHAL PAS
KYANG MA YIN NO, ,BSTAN BCOS BYED PA KHA CIG GIS GRAGS PA LAS
'DAS TE, DNGOS PO RNAMS

BRTAG PA LA SOGS PA'I NGO BOR NYE BAR BRTAGS PA GANG YIN PA DE NI
LOG PA'I KUN RDZOB TU YOD CES BYA STE, DE NI GRAGS PAR YANG MED
PA'I PHYIR RO, ,GANG YANG RTEN CING 'BREL PAR 'BYUNG BA DANG RJES
SU MTHUN PA RAB TU BRTAGS PA, DPER NA, 'DIR NI BDAG GAM SEMS CAN
MED, ,CHOS 'DI

RGYU DANG BCAS PA YIN, ,ZHES BYA BA LTA BU DE NI YANG DAG PA'I
KUN RDZOB TU YOD CES BYA'O, ,DES NA DNGOS PO THAMS CAD GCIG LA
BSTAN BCOS BYED PA RNAMS KYIS NGO BO DU MAR SGRO BTAGS KYANG
DNGOS PO NI NGO BO NYID PHAN TSUN 'GAL BAR MI 'GYUR RO, ,GANG
YANG 'ON TE KUN RDZOB KYI DON SGYU MA'I DON

YIN NA ZHES BYA BA LA SOGS PA SMRAS PA DE YANG MI BDEN PA'I DON
NI SGYU MA'I DON NYID DU 'DOD PA'I PHYIR NYES PA MED DE GTAN MED
PA'I NGO BO NYID NI MA YIN NO, ,DES NA 'DI LA SNGAR BSHAD PA'I
NYES PA YANG MED LA, KUN NAS NYON MONGS PA DANG RNAM PAR BYANG BA
LA SKUR PA 'DEBS PA'I NYES PA YANG MED DE, DE NI

@230B SNGAR BSTZAL ZIN PA'I PHYIR RO, ,SGYU MA'I DON 'KHRUL PA'I
SHES PA'I NGO BO YIN YANG SHES PA DNGOS PO NYID DU THAL BA MA YIN
TE, DE NI BRDZUN PA'I RNAM PA NYE BAR 'DZIN PAR SNANG BA'I PHYIR
LA, BDEN PA DANG BRDZUN PA DAG KYANG PHAN TSUN 'GAL BA'I PHYIR
RO, ,DES NA BRDZUN PA'I NGO BO YANG BDEN PA NYID

DU 'GYUR BA'I PHYIR SHES PA 'KHRUL PA NYID DU YANG MI 'GYUR LA,
SNA TSOGS KYI NGO BO NYID DU YANG MI 'GYUR TE, GCIG LA NGO BO
NYID DU 'GAL BA'I PHYIR RO, ,MI BDEN PA'I NGO BO YANG BRDZUN PA'I
PHYIR 'KHRUL PA NYID YIN NA NI SHES PA BDEN PA NYID DU MI 'GYUR
TE, DE GNYIS NI BDAG NYID THAMS CAD KYIS

PHAN TSUN THA DAD PA MED PA'I PHYIR DANG, GCIG LA CHA SHAS DANG
CHA SHAS CAN GYI DNGOS PO MI SRID PA'I PHYIR RO, ,DE'I PHYIR SHES
PA YANG BRDZUN PA'I NGO BO YIN PA'I PHYIR 'DI SHES BYA NANG GI
YIN PA'I LUGS LAS KHYAD PAR CHE'O, ,GANG YANG JI STE KUN RDZOB
SGRA TZAM ZHIG YIN NA NI ZHES BYA BA LA SOGS PA

SMRAS PA DE YANG PHYOGS SNGA MA RANG GI LUGS KYIS NYE BAR BRTAGS
PA YIN PA'I PHYIR RIGS PA MA YIN PA NYID DE, BDE BAR GSHEGS PA NI
GANG GI LUGS KYANG 'GRO BA SGRA TZAM KHO NA'O ZHES BYA BA MED DO,
,MDO LAS, 'DI DAG THAMS CAD MING TZAM STE, ,'DU SHES TZAM LA RAB
TU GNAS, ,RJOD PAR BYED

LA MA GTOGS PAR, ,BRJOD PAR BYA BA YOD MA YIN, ,ZHES GSUNGS PA DE
LA YANG GANG DAG RJOD PA YANG DNGOS POR GYUR PA KHO NA YIN LA
BRJOD PAR BYA BA YANG DE LAS GZHAN DU GYUR PA NYE BAR RTOG PAR
BYED PA DE DAG GI LUGS DGAG PA'I PHYIR RJOD PA DANG BRJOD PAR BYA
BA DAG RTOG PA LA GNAS PA NYID KHO NA

NYE BAR BSTAN TE, 'DU SHES TZAM LA GNAS PA'O ZHES GSUNGS PA YIN
NO, ,'DU SHES NI 'DIR RTOGS PA'I BDAG NYID YIN PAR BSHAD DO, ,DE
LA GNANG BA'I MING NI RJOD PAR BYED PA NYID YIN LA, DON NI BRJOD
PAR BYA BA NYID YIN PAS DE'I PHYIR, RJOD PAR BYED PA MA GTOGS
PAR, ,BRJOD PAR

BYA BA YOD MA YIN, ,ZHES GSUNGS SO, ,RTOG PA CAN GYI SHES PA LA
SNANG BA'I RJOD PA KHO NA MING GI SGRAR DGONGS KYI, RNA BA'I RNAM
PAR SHES PA LA GRAGS PA'I SGRA NI MA YIN TE, DE NI RJOD PAR BYED
PA NYID MA YIN PA'I PHYIR RO, ,DE TZAM NYID DU ZAD NA NI THAMS
CAD GZUGS LA SOGS PA SNA TSOGS SU

@231A *, ,SNANG BAR YANG MI 'GYUR LA, PHUNG PO LA SOGS PA RNAM
PAR GZHAG PAR YANG MI 'GYUR RO, ,MDO LAS KYANG DON DAM PA'I BDEN
PA BSTAN PAS SHUGS KYIS NA SHES PA DANG, SHES BYA DANG, RJOD PA
LA SOGS PA THAMS CAD KUN RDZOB KYI BDEN PA KHO NAR GSUNGS KYI,

SGRA TZAM NI MA YIN TE, 'PHAGS PA BDEN PA GNYIS BSTAN PA LAS JI
SKAD DU, LHA'I BU GZHAN YANG DON DAM PAR NA DON DAM PA'I BDEN PA
NI THA SNYAD THAMS CAD LAS YANG DAG PAR 'DAS TE, KHYAD PAR MED
PA, MA SKYES PA, MA 'GAGS PA, BRJOD PAR BYA BA DANG, RJOD PA
DANG, SHES BYA DANG,

SHES PA DANG BRAL BA'O ZHES GSUNGS PA LTA BU STE, 'DI LAS NI
SHUGS KYIS NA SHES PA DANG, SHES BYA DANG, RJOD PA LA SOGS PA
THAMS CAD KUN RDZOB KYI BDEN PA KHO NA'O ZHES NYE BAR BSTAN TE,
KUN RDZOB KYI BDEN PA NI DON DAM PA'I BDEN PA LAS BZLOG PA'I NGO
BO YIN PA'I PHYIR RO, ,

DE DAG NYID KYI PHYIR, 'PHAGS PA BLO GROS MI ZAD PAS BSTAN PA LAS
KYANG, 'DI DANG RJES SU MTHUN PAR 'JIG RTEN GYI THA SNYAD SHES PA
DANG, SHES BYA'I BDAG NYID DANG, YI GE DANG SGRAR BSTAN PA BRJOD
PA'I BDAG NYID NI KUN RDZOB KYI BDEN PA YIN NO ZHES BYA BAR SHES
PAR BYA'I, ,RJOD PA DANG, BRJOD

PAR BYA BA TZAM KHO NA NI MA YIN NO, ,DE LTA MA YIN NA GANG LA
SEMS KYI RGYU BA YANG MED DO ZHES DON DAM PA KUN RDZOB LAS BZLOG
PA'I YUL DU BSTAN PA JI LTAR 'THAD PAR 'GYUR, DE LA GAL TE DON
DAM PAR BSTAN PAR BYA BA'I DON DNGOS POR GYUR PA MED PA'I PHYIR
LEGS PAR BSHAD PA LA SOGS PA RNAM PAR

DBYE BAR YANG MI 'GYUR RO ZHES BYA BA LA SOGS PA KLAN KA TSOL NA
DE'I TSE GRUB PA SGRUB PA NYID DO, ,CHOS THAMS CAD NI DE BZHIN
NYID DU RO GCIG PA'I PHYIR RO, ,DE BZHIN NYID LA NI RNAM PAR DBYE
BA 'GA' YANG MED DE, DES NA LEGS PAR BSHAD PA DANG, LEGS PAR
BSHAD PA MA YIN PA DAG DE KHO NA

NYID KYI NGO BOR RNAM PAR DBYE BA MED KYANG NYES PA MED DO, ,'ON
TE THA SNYAD DU YANG RNAM PAR DBYE BA MED DO ZHES RGOL NA NI DE
MA GRUB STE, 'DI LTAR RE ZHIG DE BZHIN GSHEGS PA'I BKA' MNGON SUM
DANG BRGYUD PAS DON DAM PA RJOD PAR BYED PA DANG, LUS CAN RNAMS
LA PHAN PA DANG BDE BA SKYED PAR BYED PA GANG

@231B YIN PA DE NI LEGS PAR BSHAD PA YIN LA, BZLOG PA NI LEGS PAR
BSHAD PA MA YIN PAS DE GNYIS KYI KHYAD PAR GRUB PA NYID DO,
,KHYED KYI LTAR NA YANG MING NI KUN BRTAGS PA'I NGO BO NYID DU
NYE BAR BRJOD PA'I PHYIR LEGS PAR BSHAD PA DANG, CIG SHOS DAG
RNAM PAR DBYE BA JI LTAR GZHAG STE, DE

LA KHYED KYI LEN GANG YIN PA KHO BO CAG GI YANG DE KHO NA YIN PAS
'DI NI GYI NA'O, ,GANG YANG JI STE SGRA'I DON ZHES BYA BA LA SOGS
PA SMRAS PA DE YANG RIGS PA MA YIN TE, KUN RDZOB SGRA'I DON KHO
NA NI MA YIN NO, ,'ON KYANG SGRA'I DON KYANG YIN NO ZHES BSTAN
TE, DNGOS PO THAMS CAD DON DAM PAR NGO

BO NYID MED PA LA BRJOD PAR BYA BA LA SOGS PA SGYU MA LA SOGS PA
BZHIN DU KUN BRTAGS PA'I NGO BO NYID YIN PA'I PHYIR, JI LTAR SGYU
MA'I MI MANG PO DAG LA MI MI SKYE ZHES BYA BA'I SGRA'I DON SPYI'I
RNAM PA CAN GYI NGO BO RNAM PAR 'JOG PA DE BZHIN DU DNGOS PO DON
DAM PAR NGO BO NYID MED PA DAG LA YANG CI STE,

RNAM PAR MI GZHAG ,KHYAD PAR DNGOS POR GYUR PA KHO NA LA SGRA'I
DON SPYI'I RNAM PA CAN GYI NGO BOR 'GYUR DGOS SO ZHES BYA BA 'DI
LA RGYU CUNG ZAD KYANG MED DE, SNGA NA MED PA LA SOGS PA'I KHYAD
PAR DNGOS POR MA GYUR PA LA YANG MED PA ZHES SPYIR THA SNYAD
'DOGS PA MTHONG BA'I PHYIR RO, ,GANG YANG

BDE BA LA SOGS PA GANG DAG SO SO RANG GIS RIG PAR BYA BA ZHES BYA
BA LA SOGS PA SMRAS PA DE YANG RIGS PA MA YIN TE, BDE BA LA SOGS
PA THAMS CAD KUN RDZOB KYI KHONGS SU 'DUS PA'I PHYIR TE, JI SKAD
DU SNGAR BSHAD PA BZHIN NO, ,DNGOS PO KHO NA BSTAN DU MED PA'I
NGO BOR 'GYUR RO ZHES BYA BA

'DI LA RIGS PA CI YANG MED DE, SKRA SHAD DANG ZLA BA GNYIS PA LA
SOGS PA BRDZUN PA YANG BRJOD DU MED PA'I NGO BO NYID DU MTHONG
BA'I PHYIR RO, ,MDO LAS KYANG RJOD PA DANG, ,BRJOD PAR BYA BA'I
NGO BO KHO NA KUN RDZOB KYI BDEN PAR BSHAD PA NI MA YIN NO ZHES
SNGAR BSTAN ZIN TO, ,DE'I PHYIR MDO DE'I KHUNGS MDO

NYID KYANG SNGAR BSHAD ZIN TO, ,GANG YANG DON DAM PA LA YANG THAL
BA KHO NA'O ZHES SMRAS PA DE YANG DE LTAR 'DOD PA'I PHYIR THAL BA
NYID MA YIN TO, DE'I MTSAN NYID NI MI 'DOD PAR BYED PA NYID YIN
PA'I PHYIR RO, ,DON DAM PAR SGRO BTAGS PA'I NGO BO BRJOD PA NI
KUN RDZOB KHO NAR 'GYUR TE, DE NI SPROS PA THAMS

@232A *, ,CAD LAS 'DAS PA'I PHYIR RO, ,DE SKAD DU MDO LAS KYANG,
'JAM DPAL DON DAM PA'I BDEN PA GANG YIN, 'JAM DPAL GYIS SMRAS PA,
LHA'I BU GAL TE DON DAM PAR DON DAM PA'I BDEN PA LUS DANG NGAG
DANG YID KYI YUL GYI NGO BOR GYUR NA, DE DON DAM PA'I BDEN

PA ZHES BYA BA'I GRANGS SU MI 'GRO'I, KUN RDZOB KYI BDEN PA KHO
NAR 'GYUR RO, ,LHA'I BU GZHAN YANG DON DAM PAR NA DON DAM PA'I
BDEN PA NI THA SNYAD THAMS CAD LAS 'DAS PA'O ZHES RGYAS PAR
GSUNGS SO, ,DE DAG LA DNGOS PO'I BAG CHAGS KYANG SNGAR BKAG PAS
DE'I PHYIR KUN RDZOB KHO NA'I KHONGS

SU 'DUS PA'I PHYIR GZHAN DU KHA BSKANG MI DGOS SO, ,GAL TE TSAD
MAS DNGOS PO MED PAR BSGRUBS PA SGYU MA LA SOGS PA DANG KHYAD PAR
MED PA DE LTA BU LA YANG RANG DAGS DON DAM PAR YOD DO ZHES MING
DU 'DOGS PAR BYED NA NI DGA' MGUR THOGS LA DGA' STON YANG BYED LA
RAG GO, ,RANG DGA'I 'DOD

PA TZAM GYI RJES SU BYED PAS GZHAG PA TZAM GYI SGO NAS NI DNGOS
PO RNAMS DE LTA BUR 'GYUR BAR 'BRANG BA MED DO, HA CANG THAL BAR
'GYUR BA'I PHYIR RO, ,RTEN CING 'BREL PAR 'BYUNG BA NYID DANG,
RANG GIS RIG PAR BYA BA NYID NI DNGOS PO NYID KYI RGYU YANG MA
YIN TE, SGYU MA DANG SKRA SHAD LA SOGS PAS 'KHRUL

PA'I YANG PHYIR LA, GANG DU YANG 'BREL PA MA GRUB PA'I PHYIR RO,
,GAL TE RTEN CING 'BREL PAR MI 'BYUNG BA LA DNGOS PO NYID MA
MTHONG NGO ZHE NA, MA MTHONG DU ZIN KYANG, GZHAN LA DER 'GYUR
DGOS SO ZHES BYA BA 'DI LA 'BREL PA CI YANG MED DE, KHYAB PAR
BYED PA SHING NYID YOD PAS SHING SHA PA GDON MI

ZA BAR YOD PA NI MA YIN NO, ,DE'I PHYIR BDEN PA LA SOGS PA PHYIN
CI MA LOG PAR MA GRUB PAS BRTZAD PA MED PA MA YIN NO, ,GANG YANG
JI STE SKAD CIG LAS PHAN CHAD DU MI GNAS PA'I PHYIR ZHES BYA BA
LA SOGS PA SMRA BA DE YANG MI 'DOD PAR 'GYUR BA MA YIN TE, RANG
BZHIN NI GZHAN DU 'GYUR BAR MI 'THAD

PA'I PHYIR DANG, DNGOS PO RNAMS YANG DAG PA PA NYID YIN NA GNAS
PA DANG MI GNAS PA PHAN TSUN 'GAL BA MI 'THAD DO ZHES SNGAR BSTAN
ZIN TO, ,DE'I PHYIR G-YO BA NYID DNGOS PO RNAMS RANG BZHIN GYIS
NGO BO NYID MED PAR YONGS SU STON PAR BYED PAS DE DAG KUN RDZOB
KYI NGO BO NYID DU RJOD PAR BYED DO, ,

@232B KUN RDZOB G-YO BA'I DON NYID YIN NA NI MI 'DOD PAR BSGRUB
PA MA YIN NO, ,DNGOS PO G-YO BA'I BDAG NYID DE DAG THAMS CAD LA
SGYU MA LA SOGS PA BZHIN DU RANG BZHIN GYIS NGO BO NYID MED PA'I
MTSAN NYID KYI STONG PA NYID GANG YIN PA DE NI DON DAM PA YIN LA,
DE YANG DE BZHIN GSHEGS PA RNAMS BYUNG BA

DANG MA BYUNG BA DAG TU YANG DUS THAMS CAD DU GNAS PA'I PHYIR
RTAG PA YIN PAS GRUB PA SGRUB PA NYID MA YIN NO, ,GANG YANG JI
STE MI BDEN PA'I DON ZHES BYA BA LA SOGS PA SMRAS PA DE YANG BDEN
PA'I SGRA'I DON MNGON PAR MI SHES PA KHO NAS GLENGS PA YIN TE,
'DI LTAR 'KHRUL PA'I BLO NI KUN RDZOB YIN NO ZHES

SNGAR BSTAN ZIN TO, ,DE NI BRDZUN PA'I RNAM PA NYE BAR 'DZIN PAR
SNANG BA'I PHYIR MI BDEN PA ZHES BYA'O, ,DE YANG YANG DAG PAR
BDEN PA MA YIN YANG BDEN PA'I NGO BO LTA BUR GRAGS PAS DE'I PHYIR
DE DAG GI BSAM PA'I DBANG GIS DE LA BDEN PA'O ZHES MING DU 'DOGS
PA MDZAD DO, ,GANG GI TSE SHES PA DANG

SHES BYA LA SOGS PA THAMS CAD KUN RDZOB BO ZHES BRJOD PA DE'I TSE
YANG 'JIG RTEN LA GRAGS PA'I NGOR BDEN PA ZHES BYA'I, YANG DAG
PA'I YE SHES KYI NGOR NI MA YIN TE, DE'I PHYIR LTOS PA'I BYE BRAG
GIS SGRA TZAM BKOD PA'I PHYIR BDEN PA DANG BDEN PA MA YIN PA DAG
PHAN TSUN 'GAL BA NYID MA YIN NO, ,

KUN RDZOB NI LOG PA'I RNAM PAR SNANG BA'I PHYIR DNGOS PO NYID DU
KHAS LEN PA YANG MA YIN TE, DE NYID NI GZHAN DU MI 'GYUR RO ZHES
SNGAR BSTAN ZIN TO, ,DES RNAM PAR GZHAG PA 'GRO BA BRDZUN PA YANG
DE DAG GI BSAM PA'I DBANG GIS BDEN PA ZHES BYA STE, DE'I PHYIR
KUN RDZOB GDON MI ZA BAR DNGOS PO

NYID DU KHAS BLANG BAR BYA DGOS SO ZHES SMRAS PA GANG YIN PA DE
NI RIGS PA MA YIN PA NYES PAS DAM BCAS PA BOR BAS YIN NO, ,GANG
YANG KUN RDZOB TSAD MA 'AM, TSAD MA MA YIN PAR 'GYUR GRANG, GAL
TE 'DI TSAD MA YIN NA NI JI LTAR KUN RDZOB YIN, 'ON TE TSAD MA MA
YIN NA NI JI LTAR 'DI LAS

BDAG MED PA 'GRUB CES SMRAS PA GANG YIN PA DE YANG RIGS PA MA YIN
TE, 'DI LTAR JI LTAR RJES SU DPAG PA'I SHES PA SPYI'I RNAM PA
BRDZUN PA NYE BAR 'DZIN PAR ZHUGS PAS KUN RDZOB PA'I NGO BO NYID
YIN YANG MNGON PAR 'DOD PA'I DON BYED PA THOB PAR BYED PA NYID
KYIS TSAD MAR 'DOD PA DE BZHIN DU KUN RDZOB

@233A *, ,'GA' YANG RANG GI NGO BOS BRDZUN PA YIN YANG TSUL BZHIN
DU THOS PA DANG BSAM PA LA SOGS PA'I RGYU BRGYUD PA LAS 'ONGS
PA'I PHYIR 'JIG RTEN PA DANG 'JIG RTEN LAS 'DAS PA'I DON LA MI
SLU BA NYID KYIS TSAD MA ZHES BYA'O, ,DE LAS BZLOG PA NI TSAD MA
MA YIN NO, ,

TSAD MA LA SOGS PA RNAM PAR GZHAG PA 'DI THAMS CAD NI THA SNYAD
KYI SGO KHO NA NAS YIN NO ZHES SNGAR BSGRUBS PAS DE'I PHYIR 'DI
NI GYI NA'O, ,GANG YANG GDON MI ZA BAR KUN RDZOB KYI SA BON RNAM
PAR SHES PA LA SOGS PA DON DAM PAR YOD PAR KHAS BLANGS DGOS SO
ZHES BYA BA LA SOGS PA

SMRAS PA DE YANG RIGS PA MA YIN TE, GAL TE 'DI'I RGYU TZAM ZHIG
RAB TU BSGRUB NA NI DE'I TSE GRUB PA SGRUB PA YIN TE, 'DI'I RGYU
RANG DANG MTHUN PA KUN RDZOB PA THOG MA MED PA 'DOD PA NYID PAS
'DI RGYU MED PA NYID DU DAM BCA' BA NI MA YIN NO, ,'ON TE 'DI'I
SA BON DON DAM PA ZHIG RAB TU BSGRUB

NA NI DE'I TSE GANG DU YANG DE DANG RJES SU 'GRO BA MA GRUB PAS
MA NGES PA NYID YIN TE, SHING LA SOGS PA KUN RDZOB THAMS CAD NYE
BAR LEN PA'I RGYU SNGA MA SNGA MA DANG MTHUN PA MA BRTAGS NA DGA'
BA KHO NA LAS 'BYUNG BAR MTHONG BA'I PHYIR RO, ,DE'I PHYIR GTAN
TSIGS 'GAL BA YANG MA YIN TE, GNOD SBYIN

DANG MTHUN PA KHO NA'I GTOR MA YIN PAS KUN RDZOB THAMS CAD NI
DNGOS PO MED PA'I NGO BO NYID KHO NAR BSGRUBS ZIN TO, ,DE LTA MA
YIN NA 'DI JI LTAR KUN RDZOB TU 'GYUR, 'DI DNGOS PO MED PA'I NGO
BO NYID YIN NA NI SA BON YANG RANG DANG MTHUN PA DANG DNGOS POR
GYUR PA MA YIN PA KHO NAR RIGS KYI, ,DNGOS PO

NI MA YIN TE, DE NI DE DANG 'GAL BA'I PHYIR DANG, MA GRUB PA'I
PHYIR DANG, TSAD MAS GNOD PA'I PHYIR 'DI NI GYI NA'O, ,GANG YANG
DNGOS PO'I NGO BO NYID KHAS LEN NA NI ZHES BYA BA LA SOGS PA
SMRAS PA DE YANG GANG GIS NA DNGOS PO'I NGO BO DON DAM PAR KHAS
LEN NA BDEN PA GNYIS RNAM PAR DBYE BA 'GRUB

PAR 'GYUR PA RJES SU 'GRO BA NI GANG DU YANG MA GRUB STE, DNGOS
PO'I NGO BO DON DAM PA PA NI MED KYANG GZUGS LA SOGS PA MA BRTAGS
NA GRUB PA DAG LA JI TZAM DU SKYE BA LA SOGS PAR SGRO BTAGS PA
GANG YIN PA DE NI KUN RDZOB KYI BDEN PA ZHES BYA BAR RNAM PAR
BZHAG LA SKYE BA MED PA LA SOGS PA YANG DAG

@233B PA'I TSAD MAS KUN TU GTAN LA PHAB CING SGRO MA BTAGS PA
GANG YIN PA DE NI DON DAM PA'I BDEN PA ZHES BYA'O, ,DE'I PHYIR
DNGOS PO'I NGO BO DON DAM PAR MED KYANG BDEN PA GNYIS RNAM PAR
GZHAG PAR 'GYUR BA NYID PAS 'DI NI GYI NA'O, ,GANG YANG GAL TE
DON DAM PA GYI NA ZHIG YIN NA ZHES BYA BA LA

SOGS PA SMRAS PA DE YANG 'BRAL BA MED PA YIN TE, 'DI LTAR CHOS
DANG GANG ZAG LA BDAG MED PA'I MTSAN NYID KYI NGO BO DE KHO NA
NYID NI RIGS PA DANG LDAN PAS DAM PA YIN ZHING DON KYANG DE YIN
TE, DON DU GNYER BA RNAMS KYI SGRIB PA SPANG BAR BYA BA'I CHED DU
DON DU GNYER BAR BYA BA YIN PA'I PHYIR DANG,

YE SHES DAM PA PHYIN CI MA LOG PA'I DON TE YUL YIN PA'I PHYIR DON
DAM PA ZHES BYA'O, ,'JIG RTEN LAS 'DAS PA'I YE SHES DE'I YUL CAN
GANG YIN PA DE YANG TSIG GI DON GZHAN DU SBYOR BA'I SGO NAS DER
THA SNYAD GDAGS SO, ,THOS PA DANG, BSAMS PA DANG, BSGOMS PA LAS
BYUNG BA'I SHES

RAB DE'I RJES SU MTHUN PA GANG YIN PA DE YANG GDAGS PAS DE SKAD
DU BRJOD DO, ,DE LA GANG GI PHYIR DE KHO NA NYID KYI MTSAN NYID
KYI DON DAM PA SGOM PAR BYED PA'I RNAL 'BYOR PA RNAMS KYIS KUN
NAS NYON MONGS PA MA LUS PAR SPONG ZHING GONG NAS GONG DU SHES
RAB LA SOGS PA YON TAN GYI KHYAD PAR THOB

PAR 'GYUR BA DE'I PHYIR DON CHEN PO SGRUB PAR BYED PAS DAM PA'I
SGRAR BRJOD PAR BYA BAR 'OS PA NYID DO, ,DE YANG 'JIG RTEN LAS
'DAS PA'I YE SHES DAM PA RTOG PA'I DRA BA MA LUS PA DANG BRAL BA,
CHOS THAMS CAD SNANG BA MED PAS MI DMIGS PAR SO SO RANG GIS RIG
PAR 'GYUR GYI, DMIGS PAR NI

MI YIN TE, JI SKAD DU, LHA'I BU DON DAM PA'I BDEN PA NI JI TZAM
DU THAMS CAD MKHYEN PA'I YE SHES RNAM PA THAMS CAD KYI MCHOG DANG
LDAN PA'I YUL LAS KYANG 'DAS PA YIN NO ZHES GSUNGS PA LTA BU'O,
,'DIS NI YUL GYI DNGOS PO LAS YANG DAG PAR 'DAS PA NYID DU BSTAN
PA'I PHYIR DE DMIGS PAS

MTHONG BA 'GOG PAR BYED DO, ,YE SHES KYI BDAG NYID DON DAM PA'I
MTSAN NYID DU BSHAD PA GANG YIN PA DE YANG YON TAN PHUN SUM TSOGS
PA MA LUS PA'I GZHI YIN PA'I PHYIR RO, ,DE LTA BAS NA DON DAM PA
NI DON CHEN PO SGRUB PAR BYED PA NYID YIN PAS DE'I PHYIR GYI NA
MA YIN NO, ,GZHAN YANG GAL TE DON

@234A *, ,DAM PA GYI NA ZHIG YIN NA DE'I TSE JI LTAR MYA NGAN LAS
'DAS PA DON DAM PA NYID YIN TE, DE LA DNGOS PO'I NGO BO YANG DAG
PA BA CI YANG MI SRID PAS DER YANG KLAN KA 'DI THAMS CAD KYIS JI
STE BRDZI BAR MI 'GYUR, DE'I PHYIR DE LA KHYED KYI LAN GANG YIN
PA DE KHO BO CAG GI YANG YIN PAS,

MTSUNGS PA NYID DO, ,GANG YANG DNGOS PO RNAMS DON DAM PAR MED DO
ZHES BRJOD PA DER YANG DAG PA'I YE SHES KYI BDAG NYID KYI DON DAM
PA KHO NA'I DBANG DU MDZAD NAS, DE LAS DGONGS TE MED DO ZHES
BSHAD PA YIN NO, ,RNAM PA GCIG TU NA DON DAM PA MED DO ZHES BYA
BA NI DE KHO NA NYID KYIS RNAM PAR DPYAD

NA MED DO ZHES BYA BA'I THA TSIG GO, ,YANG GAL TE KUN RDZOB DANG
DON DAM PA DAG GCIG PAR 'DOD NA ZHES BYA BA LA SOGS PA SMRAS PA
DE LA YANG BCOM LDAN 'DAS NYID KYIS BSHAD PA'I PHYIR DE KHO NA
NYID KYIS DON GYI MTSAN NYID KYI DON DAM PA DANG, 'DUS BYAS KYI
MTSAN NYID KYI KUN RDZOB DANG LHAN CIG ,CIG PA

YANG MA YIN ZHING THA DAD PAR YANG MI 'DOD DE, 'PHAGS PA DGONGS
PA NGES PAR 'GREL PA LAS, JI SKAD DU, GAL TE DON DAM PA'I MTSAN
NYID 'DU BYED DAG LAS GZHAN MA YIN PAR GYUR NA NI DE'I TSE SO
SO'I SKYE BO THAMS CAD BDEN PA MTHONG BAR 'GYUR TE, DE'I PHYIR
THAMS CAD MYA NGAN LAS 'DAS PA'AM,

SANGS RGYAS NYID THOB PAR 'GYUR ZHING JI LTAR 'DUS BYAS KYI MTSAN
NYID KUN NAS NYON MONGS PA'I MTSAN NYID DU GYUR PA DE BZHIN DU
DON DAM PA YANG KUN NAS NYON MONGS PA'I MTSAN NYID DU 'GYUR LA,
JI LTAR DON DAM PAR 'DU BYED THAMS CAD LA KHYAD PAR MED PA DE
BZHIN DU 'DU BYED KYI MTSAN NYID THAMS CAD

KYANG KHYAD PAR MED PAR 'GYUR BA ZHIG NA, 'DU BYED THAMS CAD NI
MTSAN NYID THA DAD PA'I PHYIR KHYAD PAR MED PA YANG MA YIN NO,
,RNAL 'BYOR PA RNAMS KYI DON JI LTAR THOB PA LA SOGS PA'I 'OG TU
DON DAM PA TSOL BA YANG RUNG BAR MI 'GYUR TE, DE LTA BAS NA DON
DAM PA'I MTSAN NYID NI 'DU BYED DAG LAS GZHAN MA

YIN PA YANG MA YIN NO, ,GZHAN PA YANG MA YIN NO, ,DE LTA MA YIN
NA BDEN PA MTHONG BA RNAMS KYI 'DU BYED KYI MTSAN MA ZIL GYIS MI
NON PAR 'GYUR TE, DE'I PHYIR RNAL 'BYOR PA 'DU BYED KYI MTSAN MA
ZIL GYIS MA NON PAS MTSAN MA'I 'CHING BA LAS MA GROL BAR YANG
'GYUR LA, MTSAN MA'I 'CHING BA LAS

@234B MA GROL BAS GNAS NGAN LEN GYI 'CHING BA LAS KYANG MA GROL
BAR 'GYUR RO, ,DE LAS MA GROL BA NI MYA NGAN LAS 'DAS PA GRUB PA
DANG, BDE BA BLA NA MED PA YANG RTOGS PAR MI 'GYUR RO, ,GZHAN
YANG GAL TE DON DAM PA'I MTSAN NYID 'DU BYED KYI MTSAN NYID DAG
LAS GZHAN YIN NA DE'I TSE DON DAM PA'I MTSAN

NYID 'DU BYED DAG GI SPYI'I MTSAN NYID DU YANG MI 'GYUR LA, DON
DAM PA'I MTSAN NYID 'DU BYED DAG BDAG MED PA TZAM DANG, NGO BO
NYID MED PA TZAM DU YANG MI 'GYUR LA, KUN NAS NYON MONGS PA DANG
RNAM PAR BYANG BA'I MTSAN NYID DUS GCIG TU MTSAN NYID SO SOR GRUB
PAR YANG 'GYUR RO, ,DE BAS NA DON

DAM PA'I MTSAN NYID NI DUNG LA SOGS PA'I DKAR PO NYID LA SOGS PA
BZHIN DU 'DU BYED RNAMS DANG DE NYID DANG, GZHAN NYID DAG TU
BRJOD PAR BYA BA MA YIN PA NYID DO ZHES GSUNGS PA LTA BU'O,
,DNGOS PO KHO NA LA DE NYID DANG GZHAN NYID KYI RNAM PAR RTOG PA
SRID PA'I DON DAM PA SPYI'I MTSAN NYID NI DNGOS PO'I NGO BO MED

PA'I PHYIR DE NYID DANG, GZHAN NYID DAG TU BRJOD PAR BYA BA MA
YIN PA KHO NA STE, DNGOS PO YOD NA DE NYID DANG GZHAN NYID DU
RTOGS PA SRID PAR 'GYUR GYI, DNGOS PO'I NGO BO NYID MED PA DAG LA
DE MI SRID PA NYID PAS 'GAL BA MED PA KHO NA'O, ,YE SHES KYI BDAG
NYID KYI DON DAM PA YANG KUN RDZOB DANG LHAN CIG DE

BZHIN NYID KYI MTSAN NYID KYI DON DAM PA'I RNAM PAR GCIG PA NYID
DU 'DOD PA KHO NA STE, 'PHAGS PA SHES RAB KYI PHA ROL TU PHYIN PA
LAS JI SKAD DU, BCOM LDAN 'DAS CI LAGS, 'JIG RTEN GYI KUN RDZOB
KYANG GZHAN LAGS, DON DAM PA YANG GZHAN LAGS SAM, BCOM LDAN 'DAS
KYIS BKA'

STZAL PA, RAB 'BYOR 'JIG RTEN GYI KUN RDZOB KYANG GZHAN LA, DON
DAM PA YANG GZHAN PA NI MA YIN TE, 'JIG RTEN GYI KUN RDZOB KYI DE
KHO NA NYID GANG YIN PA DE NYID DON DAM PA'I DE KHO NA NYID YIN
NO ZHES GSUNGS PA LTA BU'O, ,YE SHES KYI BDAG NYID KYI DON DAM PA
NI SGYU MA LA SOGS PA DANG KHYAD PAR

MED PA'I PHYIR YANG DAG PA'I KUN RDZOB KYI NGO BO NYID KYANG YIN
LA, DE KHO NA NYID RTOGS PA DANG MTHUN PA'I PHYIR DON DAM PA'I
NGO BO NYID KYANG YIN PAS LTOS PA'I BYE BRAG GIS GCIG LA GNYIS
KA'I NGO BO NYID KYANG MI 'GAL LO, ,GANG YANG KHYOD KYI LTAR NA
BSOD NAMS DANG YE SHES KYI TSOGS YONGS SU RDZOGS PA YANG

@235A *, ,RUNG BAR DKA'O ZHES BYA BA LA SOGS PA SMRAS PA DE YANG
RIGS PA MA YIN TE, LTA BA 'DI KHO NA LA YANG TSOGS YONGS SU
RDZOGS PAR RIG PA'I PHYIR RO, ,'DI LTAR YANG DAG PA'I LTA BAS KUN
NAS BSLANG BA'I SBYIN PA LA SOGS PA KHO NA RGYU YONGS SU DAG PA
LAS BYUNG BA'I PHYIR 'BRAS BU KHYAD PAR CAN

DANG 'DOD PA MNGON PAR GRUB PAR BYED PAR 'GYUR GYI, PHYIN CI LOG
GIS KUN NAS BSLANG BA NI MA YIN TE, LOG PA'I LTA BAS KUN NAS
BSLANG BA'I TSUL KHRIMS KYI YAN LAG LA SOGS PA BZHIN NO, ,DON DAM
PAR NI SBYIN PA LA SOGS PA'I DNGOS PO 'GA' YANG MED PA'I PHYIR
DER DMIGS PA NI PHYIN CI

LOG KHO NA YIN TE, SMIG RGYU LA CHUR DMIGS PA BZHIN NO, ,DE'I
PHYIR DES KUN NAS BSLANG BA'I PHA ROL TU PHYIN PA'I RTZOM PA
THAMS CAD KYANG BDAG DANG BDAG GIR PHYIN CI LOG GIS KUN NAS
BSLANG BA'I SBYIN PA LA SOGS PA BZHIN DU RGYU RNAM PAR MA DAG PA
KUN NAS BSLANG BA'I PHYIR SHIN TU STOBS CHUNG BA

YIN NO, ,SBYIN PA LA SOGS PA DMIGS PA'I RIG BYAR GYUR PA MI DMIGS
PA NI YANG DAG PA'I DON YUL YIN PA'I PHYIR SMIG RGYU LA CHUR MI
DMIGS PA BZHIN DU PHYIN CI MA LOG PA YIN NO, ,DE'I PHYIR DES KUN
NAS BSLANG BA'I SBYIN PA LA SOGS PA YANG 'BRAS BU CHEN POR 'GYUR
TE, RGYU RGYAS PAS

KUN NAS BSLANG BA'I PHYIR SA BON GRUNG POS MNGON PAR BSGRUBS PA'I
MYU GU LA SOGS PA BZHIN NO, ,DE NYID KYI PHYIR MI DMIGS PA LA
YANG DAG PAR BRTEN PA'I SBYIN PA LA SOGS PA NI YANG DAG PA'I LTA
BAS KUN NAS BSLANG BA'I PHYIR MKHAS PA RNAMS SHIN TU DANG BA
BSKYED PAR 'GYUR GYI, GZHAN NI

MA YIN NO, ,GANG GIS NA SBYIN PA LA SOGS PA LA MI 'JUG PA'I PHYIR
BSOD NAMS MED PAR 'GYUR BA SBYIN PAR BYA BA LA SOGS PA GCIG TU
MED PA NYID KYANG MA YIN TE, KUN RDZOB TU THAMS CAD YOD PA'I
PHYIR RO, ,DUS THAMS CAD DU MI DMIGS PA YANG MA YIN TE, TING NGE
'DZIN GYI

GNAS SKABS MA YIN PA NA SGYU MA BZHIN DU DE DAG DMIGS PA'I PHYIR
RO, ,DE'I TSE NA NI MOS PA LAS BYUNG BA'I MI DMIGS PAR RNAM PAR
GZHAG STE, DE SKAD DU BCOM LDAN 'DAS JI LTAR NA BYANG CHUB SEMS
DPA' SEMS DPA' CHEN PO THABS MKHAS PAS SBYIN PA GTONG ZHING SHES
RAB KYI PHA ROL TU

@235B PHYIN PA YONGS SU 'DZIN PA LAGS, BCOM LDAN 'DAS KYIS BKA'
STZAL PA, RAB 'BYOR 'DI LA BYANG CHUB SEMS DPA' SEMS DPA' CHEN PO
SBYIN PA GTONG ZHING SBYIN PA YONGS SU GTONG BA NA SBYIN PA LA
SGYU MA'I BLO KHO NA NYE BAR GNAS PAR 'GYUR RO ZHES RGYAS PAR
GSUNGS SO, ,DE'I PHYIR BCOM LDAN

'DAS BYANG CHUB SEMS DPAR GYUR PAS SGYU MA LA SOGS PAR MOS PA'I
SGO NAS DON DU GNYER BA RNAMS LA, SRAS LA SOGS PA YONGS SU BTANG
BAS MI 'GAL BA NYID DO, ,MNYAM PAR GZHAG PA'I GNAS SKABS NA NI
SBYIN PA LA SOGS PA SHIN TU MI DMIGS PA KHO NA'O, ,DE'I TSE NA NI
DE DAG 'JUG

PA LA MI BRTEN TE, TING NGE 'DZIN GYI DUS NA SBYIN PA LA SOGS PA
BTANG SNYOMS SU BYAS PA'I PHYIR RO, ,'ON KYANG SBYOR BA DANG MJUG
GI GNAS SKABS NA NI DE DAG 'JUG STE, DE NYID KYI PHYIR 'PHAGS PA
DKON MCHOG BRTZEGS PA LAS KYANG, DGE SLONG DAG BYANG CHUB SEMS
DPA' NGES SBYIN PA'I NGO BO NYID

KYANG DMIGS PAR MI BYA LA, SBYIN PA MI SBYIN PAR YANG MI BYA'O
ZHES BYA BA LA SOGS PA RGYAS PAR GSUNGS SO, ,DE NYID KYI PHYIR
'PHAGS PA SHES RAB KYI PHA ROL TU PHYIN PA LA SOGS PA LAS, STONG
PA NYID LA MOS PA MI DMIGS PA LA BRTEN PA'I SBYIN PA LA SOGS PA'I
'BRAS BU CHE BA NYID DANG, YONGS

SU DAG PA NYID DU GSUNGS TE, JI SKAD DU RAB 'BYOR 'DI JI SNYAM DU
SEMS, SHAR PHYOGS KYI NAM MKHA' TSAD GZUNG BAR SLA'AM, RAB 'BYOR
GYIS GSOL PA, BCOM LDAN 'DAS DE NI MA LAGS SO, ,RAB 'BYOR DE
BZHIN DU BYANG CHUB SEMS DPA' GANG ZHIG MI DMIGS PAR SBYIN PA
BYIN PA DE'I BSOD NAMS KYI

TSAD KYANG GZUNG BAR SLA BA MA YIN NO ZHES BYA BA'I BAR DU GSUNGS
PA LTA BU'O, ,SBYIN PA'I SGRA NI 'DIR PHA ROL TU PHYIN PA DRUG
CAR YIN PAR BZHED DE, SBYIN PA'I PHA ROL TU PHYIN PA DRUG CES
'BYUNG BA'I PHYIR RO, ,'PHAGS PA DKON MCHOG 'BYUNG GNAS LAS
KYANG, BYANG CHUB SEMS DPA' BLO GROS RAB TU ZHI BA BYANG CHUB

KYI CHED DU SPYOD PAS CHOS THAMS CAD NGO BO NYID MED PAR KHONG DU
CHUD PAR BYA STE, SBYIN PA YANG NGO BO NYID MED PAR KHONG DU CHUD
PAR BYA'O, ,LEN PA YANG NGO BO NYID MED PAR KHONG DU CHUD PAR
BYA'O, ,YON GNAS KYANG NGO BO NYID MED PAR KHONG DU CHUD PAR
BYA'O, ,BSNGO BA YANG NGO BO NYID MED PAR KHONG DU CHUD PAR
BYA'O, ,GANG

@236A *, ,SNGO BAR BYED PA DE YANG NGO BO NYID MED PAR KHONG DU
CHUD PAR BYA'O, ,GANG DU SNGO BAR BYED PA DE YANG NGO BO NYID MED
PAR KHONG DU CHUD PAR BYA'O, ,DE CI'I PHYIR ZHE NA, SBYIN PA NI
SBYIN PA'I NGO BO NYID KYIS STONG NGO, ,DE BZHIN DU LEN PA DANG,
YON GNAS DANG, SBYIN PA'I 'BRAS BU DANG, YONGS

SU BSNGO BA DANG, BYANG CHUB KYI NGO BO NYID KYIS STONG PA LA
YANG SBYAR BAR BYA STE, DE LTAR NA STONG PA NYID LA MOS PA DE NI
BSAM PA TSAD MED PA'I SGO NAS SBYIN PA'I PHA ROL TU PHYIN PA
YONGS SU DAG PAR 'GYUR TE, SBYIN PA DE NI SBYIN PA'I PHA ROL TU
PHYIN PA ZHES BYA BA'I MING YANG 'THOB LA, RDZAB RDZUB MA YIN PAR

YANG 'GYUR RO ZHES BYA BA RGYAS PAR GSUNGS SO, ,DE LTAR NA MI
DMIGS PA LA YANG DAG PAR BRTEN PA'I SBYIN PA LA SOGS PA NI 'BRAS
BU CHE BA'I PHYIR DANG, YONGS SU DAG PA'I PHYIR 'BRAS BU BLA NA
MED PA YANG DAG PAR RDZOGS PA'I BYANG CHUB LAG MTHIL NA YOD PA
DANG 'DRA BAS DE'I PHYIR DMIGS PA CAN

GYI GO SKABS THAG BSRINGS PA KHO NA YIN NO, ,GANG YANG CHOS THAMS
CAD NGO BO NYID MED DO ZHES BYA BA 'DI LA DON GANG YIN PAR 'DOD,
GAL TE BDAG NYID KYIS MED PA'I PHYIR NGO BO NYID MED PA YIN NA NI
DE'I TSE GRUB PA SGRUB PA NYID YIN NO ZHES BYA BA LA SOGS PA
SMRAS PA DE LA YANG BDAG NYID KYIS MED

PA KHO NA'I PHYIR NGO BO NYID MED PA NYID DU RNAM PAR BZHAG NA
YANG 'GAL BA YANG MA YIN LA, GRUB PA SGRUB PA NYID KYANG MA YIN
TE, DNGOS PO RNAMS KYI NGO BO NYID YANG DAG PA PA NYID YIN NA NI
GZHAN LA LTOS NAS YOD PA DANG SNGA NA MED PA YANG MI 'THAD DE,
YOD PA DANG MED PA DAG NI GCIG LA RIM

GYIS KYANG 'GAL BA'I PHYIR RO, ,DE'I PHYIR DNGOS PO 'DI DAG NI
YANG DAG PAR NA SGYU MA BZHIN DU GZHAN LA RAG LAS PA'I NGO BO
NYID KYIS NGO BO NYID MED PA KHO NA YIN NO, ,NGO BO NYID NI BYAS
PA NYID DU RIGS PA MA YIN NO ZHES SNGAR BSTAN ZIN TO, ,'DI DAG
YANG DAG PAR NA GZHAN LAS KYANG YOD PA MA

YIN TE, 'DI YANG SNGAR RAB TU BSGRUBS ZIN PA'I PHYIR JI LTAR GRUB
PA SGRUB PA NYID YIN, THA SNYAD DU NI 'DI DAG GZHAN LA LTOS PA'I
BDAG NYID DU 'JUG PA'I PHYIR RTAG TU YOD PA LA SOGS PAR THAL BA
YANG MA YIN NO, ,DE LTAR NA DNGOS PO RNAMS RANG BZHIN GYIS NGO BO
NYID DANG BCAS PA YIN NA RANG GI

@236B BDAG NYID KYIS YANG MED PA DANG, DE BZHIN DU RANG GI NGO BO
NYID LA GNAS PA MI 'THAD PA KHO NA STE, 'GAL BA'I PHYIR RO,
,DNGOS PO'I NGO BO YANG DAG PAR YOD PA GCIG LA NI YOD PA DANG MED
PA DANG, GNAS PA DANG, MI GNAS PA LA SOGS PA PHAN TSUN 'GAL BA'I
CHOS DANG LDAN PAR RIGS PA MA YIN NO,,

DES NA 'DI DAG RANG GI BDAG NYID KYIS MED PA'I PHYIR DANG, RANG
GI NGO BO LA MI GNAS PA'I PHYIR NGO BO NYID MED PA NYID DU GSAL
RAB TU MNGON PAS GRUB PA SGRUB PA NYID GA LA YIN, KUN BRTAGS PA'I
BDAG NYID KYI NGO BO NYID MED PA YIN NA YANG GRUB PA SGRUB PA
NYID MA YIN NO ZHES SNGAR BSGRUBS ZIN TE, TSAD

MAS GNOD PA NYID KUN BRTAGS PA'I NGO BO YIN PA'I PHYIR RO, ,DNGOS
PO RNAMS KYI SKYE BA YANG YANG DAG PAR NA TSAD MAS GNOD PA NYID
YIN PA DE YANG KUN BRTAGS PA'I NGO BO NYID DU RIGS KYI, GZUNG BA
DANG 'DZIN PA'I NGO BO KHO NA NI MA YIN NO, ,'PHAGS PA YE SHES
DAM PA'I SPYOD YUL DNGOS PO'I RANG

GI MTSAN NYID YANG DAG PA PA YANG YOD PA MA YIN NO ZHES SNGAR
RIGS PA DANG LUNG DAG GIS BSTAN ZIN TO, ,KUN NAS NYON MONGS PA
DANG, RNAM PAR BYANG BA LA SOGS PA RNAM PAR GZHAG PA YANG DNGOS
PO'I RANG GI MTSAN NYID YANG DAG PA PA LA BRTEN PAR GANG DU YANG
YANG DAG PAR MA GRUB STE, BCOM LDAN

'DAS NYID KYIS 'DI THA SNYAD KYI BDEN PA LA BRTEN PAR RNAM PAR
GZHAG CES BSHAD ZIN TO, ,GANG YANG GAL TE DNGOS PO THAMS CAD DANG
PO MA SKYES PA'I PHYIR MA SKYES PA ZHES BYA BA LA SOGS PA SMRAS
PA DE LA YANG GRUB PA SGRUB PA NYID LA SOGS PA'I NYES PA MA YIN
TE, 'DI LTAR CHOS THAMS CAD DON DAM

PAR GZOD MA NAS SO SOR ZHI BA'I PHYIR MA SKYES PA NYID DU 'DOD
KYI, 'KHOR BA THOG MA MED PA NYID TZAM GYI PHYIR YANG MA YIN LA,
SNGON 'GAGS PA YID MI SKYE BA'I PHYIR YANG MA YIN NO, ,SNGON MED
PA'I CHOS MI SKYE PA'I PHYIR YANG MA YIN NO, ,YANG NA BCOM LDAN
'DAS KYIS BYIS PA'I SKYE BO'I SKRAG PA

YONGS SU SPANG PA'I PHYIR RNAM PA 'DI DAG GIS KYANG DNGOS PO
RNAMS SKYE BA MED PA LA SOGS PAR BSTAN PA YIN DU CHUG KYANG, 'DI
DAG KHO NAS NI MA YIN NO ZHES BYA BAR NGES PAR BZUNG STE, RANG
DANG GZHAN LA SOGS PA LAS SKYE BA MED PAR YANG SNGAR BSTAN ZIN
PA'I PHYIR RO, ,KUN BRTAGS PA'I BDAG NYID

@237A *, ,DANG, BDAG NYID MI SKYE BA YIN NA YANG GRUB PA SGRUB PA
NYID MA YIN NO ZHES DA GZOD BSTAN PA NYID YIN NO, ,SGYU MA LA
SOGS PA BZHIN DU THA SNYAD PA'I SKYE BA KHAS BLANGS PAS RNAM PA
THAMS CAD DU SKYE BA MED PA'I PHYIR SKYE BA MED PAR KHAS LEN PA
YANG MA YIN LA, YANG DAG PA PA YANG MA

YIN PAS DE'I PHYIR MTHONG BA LA SOGS PA DANG 'GAL BA MA YIN NO,
,CHOS THAMS CAD CHOS KYI DBYINGS NGO BO NYID MED PA'I MTSAN NYID
DU RO GCIG PA'I PHYIR DE BZHIN NYID KYI RNAM PA KHO NAR KHYAD PAR
SKYE BA MED PAS SKYE BA MED PAR KHAS BLANGS KYANG, GRUB PA SGRUB
PA NYID MA YIN NO, ,'JIG RTEN NA GRAGS

PA'I NGO BO NYID LAS BSAMS NAS KHYAD PAR SKYE BA MED PAR RJOD PA
YANG MA YIN PAS MTHONG BA LA SOGS PA DANG 'GAL BA YANG MA YIN NO,
,DNGOS PO RNAMS BYA BA'I MTSAN NYID KYI SKYE BA DANG BRAL BA'I
PHYIR DANG, DBANG PHYUG LA SOGS PAS MA SKYES PA'I PHYIR SKYE BA
MED PAR KHAS BLANGS KYANG DE TZAM KHO NAS NI

MA YIN TE, JI SKAD DU SNGAR BSHAD PA LTA BU YIN PAS DE'I PHYIR MI
'DOD PAR 'GYUR BA MA YIN NO, ,GANG YANG MDO SDE MANG PO DANG 'GAL
BA GZHAN YANG SNANG NGO ZHES SMRAS PA DE THAMS CAD KYANG LAN BTAB
ZIN TO, ,GANG YANG THEG PA GSUM SGRUB PA'I PHYIR, SGRUB PA'I BYE
BRAG GIS DPAGS PA'I DAD

PA'I BYE BRAG LAS RIGS KYI BYE BRAG RJES SU DPAG PAR BSTAN PA DE
YANG THEG PA GSUM BSGRUB PAR NUS PA MA YIN TE, THEG PA'I BYE BRAG
DPAG TU MED PAR SGRUB PA'I PHYIR RO, ,'DIS NI GANG GIS NA THEG PA
GSUM KHO NA 'GRUB PAR 'GYUR BA RIGS DPAG TU YOD PA GSUM ZHIG NGES
PAR RTOGS PAR 'GYUR

BA NI MA YIN TE, DE LAS RIGS KYI BYE BRAG DPAG TU MED PAR SHES
PAR 'GYUR BA'I PHYIR RO, ,MDO LAS KYANG, DE SKAD DU 'BYUNG BAS
DE'I PHYIR THEG PA'I BYE BRAG DPAG TU MED PAR THAL BAR 'GYUR RO,
,SEMS CAN RNAMS LA NI GANG GIS NA RIGS KYI BYE BRAG RJES SU DPAG
PA NGES PAR 'GRUB PAR

'GYUR BA SGRUB PA DANG LDAN PA DANG DAD PA'I BYE BRAG NGES PAR
YANG MI SNANG STE, MA NGES PAR SGRUB PA'I PHYIR RO, ,'DI LTAR RES
'GA' GANG DAG GZHAN LA PHAN PA'I BSAM PA GCIG PU LA ZHUGS PAR
SNANG BA DE DAG NYID YANG MI DGE BA'I GROGS PO DANG PHRAD PA LA
SOGS PA'I SGO NAS RGYU MED PA KHO NAR GZHAN SDUG

@237B BSNGAL BAR MNGON PAR DGA' BAR KUN TU SNANG NGO, ,DE BZHIN
DU GANG DAG RGYU MED PA KHO NAR GZHAN SDUG BSNGAL BAR MNGON PAR
DGA' BAR KUN TU DMIGS PA DE DAG KYANG DGE BA'I BSHES GNYEN DANG
PHRAD PA LA SOGS PA'I SGO NAS YANG GZHAN LA PHAN PA'I BSAM PA
GCIG PU LA ZHUGS PAR YANG SNANG BA NYID

DO; ,GANG DAG RANG LA PHAN PA DANG, BDE BA CUNG ZAD TZAM LA YID
CHAGS SHING GZHAN LA 'KHU BAR KUN TU DMIGS PA DE DAG KYANG, GZHAN
LA 'KHU BAR 'DOD PA LOG PAR YANG DMIGS SO, ,DE BZHIN DU GANG DAG
RANG LA PHAN PA PHUN SUM TSOGS PA SGRUB PA LHUR LEN CING, GZHAN

LA GNOD PAR DGA' BAR SNANG BA DE DAG KYANG, GZHAN LA PHAN PA GCIG
PU LA ZHUGS PAR YANG SNANG NGO, ,GANG DAG 'KHOR BA'I BDE BA TZAM
'DOD CING, BSOD NAMS DAG BYED PAR MTHONG BA DE DAG KYANG, SRID
PA'I BDE BA 'DOD PA LAS RNAM PAR LOG CING YANG DE DAG BYED PAR
YANG SNANG

NGO; ,DE LTA BAS NA SGRUB PA MA NGES PAR SNANG BA LAS DAD PA MA
NGES PAR RJES SU DPAG LA, DER RJES SU DPAG PA LAS RIGS KYI BYE
BRAG KYANG MA NGES PA'I NGO BO NYID DU SHES SO, ,DE'I PHYIR RIGS
KYI BYE BRAG MA NGES PA'I PHYIR JI LTAR 'DI LAS THEG PA GSUM NGES
PAR 'GRUB, SEMS CAN GYI KHAMS SNA TSOGS

PAR BSTAN PAS KYANG RIGS KYI BYE BRAG NGES PA SHES PAR NI MI
'GYUR RO, ,MNGON PAR RTOGS PA'I RIGS LNGA 'BYUNG BA GANG DAG YIN
PA DE DAG KYANG THANG CIG NGES PA LAS DGONGS TE GSUNGS KYI, GTAN
DU BA'I PHYIR NI MA YIN NO, ,MDO DE NYID LAS KYANG DE BZHIN DU
RIGS GTAN DU BA MA YIN PAR BSTAN TE, BLO

GROS CHEN PO 'DOD PA CAN DGE BA'I RTZA BA THAMS CAD SPANGS PA
YANG DE BZHIN GSHEGS PA'I BYIN GYI RLABS KYIS BRGYA LA RES 'GA'
ZHIG NA YANG DGE BA'I RTZA BA RNAMS SLONG BAR BYED DE, DE CI'I
PHYIR ZHE NA, BLO GROS CHEN PO 'DI LTA STE, DE BZHIN GSHEGS PA
RNAMS KYIS NI SEMS CAN THAMS CAD YONGS

SU MA BTANG NGO ZHES GANG GSUNGS PA YIN NO, ,DE'I PHYIR DE BZHIN
GSHEGS PA'I BYIN GYI RLABS KYIS GZHAN DAG KYANG BLA NA MED PA'I
BYANG CHUB TU SMON PA LA SOGS PAR 'GYUR PA KHO NA'O ZHES BYA BAR
SHES PAR BYA'O, ,GANG YANG 'PHAGS PA BLO GROS MI ZAD PAS BSTAN PA
LA SOGS PA LAS THEG PA GSUM

@238A *, ,BSTAN PA DE YANG KHUNGS MA YIN PA NYID DE, DE BZHIN
GSHEGS PA RNAMS NI 'JIG RTEN GYI KHAMS SNA TSOGS DAG TU THEG PA
SNA TSOGS BSTAN PA'I SGO NAS CHOS BSTAN PA LA 'JUG GI ,THEG PA
GSUM GYI SGO KHO NA NAS NI MA YIN NO, ,DE SKAD DU 'PHAGS PA SDONG
POS BRGYAN PA LAS KYANG,

'JIG RTEN GYI KHAMS DPAL RNAM PAR SNANG BYED NA DE BZHIN GSHEGS
PA KUN TU YE SHES RIN PO CHE'I 'OD ZER DPAL GYI YON TAN TOG GI
RGYAL POS MNGON PAR RDZOGS PAR SANGS RGYAS MA THAG TU SEMS CAN
DPAG TU MED PA DAG NI NYAN THOS KYI SA LA BKOD DO, ,SEMS CAN DPAG
TU MED PA DAG NI NGES PAR

'BYUNG BA'I BYANG CHUB LA BKOD DO, ,SEMS CAN DPAG TU MED PA DAG
NI DBANG PO YONGS SU DAG PA RAB TU BSGOM PAS NGES PAR 'BYUNG BA'I
BYANG CHUB LA BKOD DO, ,SEMS CAN DPAG TU MED PA DAG NI DRI MA MED
PA'I RGYAL MTSAN PHA ROL GNON PA'I BYANG CHUB LA BKOD DO, ,SEMS
CAN DPAG TU MED PA

DAG NI RANG SANGS RGYAS KYI SA LA BKOD DO, ,SEMS CAN DPAG TU MED
PA DAG NI SPOBS PA'I SHUGS KYIS NGES PAR 'BYUNG BA'I BYANG CHUB
LA BKOD DO, ,SEMS CAN DPAG TU MED PA DAG NI CHOS THAMS CAD LA
SPOBS PAS NGES PAR 'BYUNG BA'I BYANG CHUB LA BKOD DO, ,SEMS CAN
DPAG TU MED

PA DAG NI RDZU 'PHRUL THAMS CAD DU SONG ZHING THEG PA'I TSUL THA
DAD PAS NGES PAR 'BYUNG BA'I BYANG CHUB LA BKOD DO, ,SEMS CAN
DPAG TU MED PA DAG NI SBYOR BA DANG SPYOD PA TSAD MED PA DAG LA
YANG DAG PAR GZHOL BAS NGES PAR 'BYUNG BA'I BYANG CHUB LA BKOD
DO, ,SEMS CAN DPAG TU MED PA DAG

NI TING NGE 'DZIN LA 'JUG PAS NGES PAR 'BYUNG BA'I BYANG CHUB LA
BKOD DO, ,SEMS CAN DPAG TU MED PA DAG NI DMIGS PA'I YUL YONGS SU
DAG PA SNYING PO'I TSUL GYIS NGES PAR 'BYUNG BA'I BYANG CHUB LA
BKOD DO, ,SEMS CAN DPAG TU MED PA DAG NI BYANG CHUB SEMS DPA'I
SAR SEMS BSKYED DU

BCUG GO, ,SEMS CAN DPAG TU MED PA DAG NI BYANG CHUB SEMS DPA'I
LAM LA BKOD DO ZHES BYA BA RGYAS PAR GSUNGS SO, ,BCOM LDAN 'DAS
KYIS KYANG BYIS PA RNAMS GZUNG PA'I PHYIR THEG PA'I BYE BRAG RNAM
PAR GZHAG PAR BSTAN GYI, NGES PA'I DON NI MA YIN NO ZHES BSHAD
DE, 'PHAGS PA LANG KAR

@238B GSHEGS PA LAS JI SKAD DU, LHA YI THEG DANG TSANGS PA'I THEG
,DE BZHIN DU NI NYAN THOS DANG, ,DE BZHIN GSHEGS DANG RANG RGYAL
GYI, ,THEG PA 'DI DAG NGAS BSHAD DE, ,JI SRID SEMS NI 'BYUNG BA'I
BAR, ,THEG PA RNAMS LA THUG PA MED, ,SEMS NI YONGS SU GYUR PA NA,
,THEG PA MED CING 'GRO

BA MED, ,THEG PA GCIG TU NGA SMRA STE, ,THEG PA RNAM GZHAG YOD MA
YIN, ,BYIS PA RNAMS NI YONGS DRANG PHYIR, ,THEG PA THA DAD NGAS
BSHAD DO, ,ZHES GSUNGS PA LTA BU'O, ,DE'I PHYIR 'PHAGS PA DAM
PA'I CHOS PADMA DKAR PO LA SOGS PA LAS, THEG PA GCIG TU BSTAN PA
DRANG BA'I DON MA YIN

TE; DE SKAD DU DE LA SH'A RI'I BU GZHAN YANG GANG GI TSE DE BZHIN
GSHEGS PA DGRA BCOM PA YANG DAG PAR RDZOGS PA'I SANGS RGYAS RNAMS
SNYIGS MA LNGA'I DUS SEMS CAN RNAMS DRI MA MANG ZHING DGE BA'I
RTZA BA CHUNG BAR GYUR PA NA, 'BYUNG BA DE'I TSE THABS MKHAS PAS
THEG PA GCIG PO DE NYID THEG PA GSUM DU

BSTAN PAS STON TO ZHES GSUNGS SO, ,YANG SH'A RI'I BU NGA LA DAD
PAR GYIS SHIG, ,NGA LA YID CHES PAR GYIS SHIG ,NGES PAR ZUNG SHIG
,SH'A RI'I BU DE BZHIN GSHEGS PA LA NI BRDZUN GSUNG BA MI MNGA'O,
,SH'A RI'I BU THEG PA NI 'DI GCIG KHO NAR ZAD DE, 'DI LTA STE
SANGS RGYAS KYI THEG PA'O ZHES GSUNGS

SO; ,YANG; MI MKHAS GANG DAG DMAN LA MNGON DGA' ZHING, ,SANGS
RGYAS BYE BA MANG LA SPYAD MA SPYAD, ,'KHOR BA LA CHAGS SHIN TU
SDUG BSNGAL BA, ,DE DAG RNAMS LA MYA NGAN 'DAS PA BSTAN, ,SANGS
RGYAS YE SHES RAB TU RTOGS BYA'I PHYIR, ,THABS NI RANG BYUNG GIS
NI MDZAD 'GYUR GYI, ,DE DAG

RNAMS LA KHYED CAG SANGS RGYAS SU, ,'GYUR RO ZHES NI NAM YANG MI
GSUNG NGO, ,CI PHYIR ZHE NA SKYOB PA DUS LA GZIGS, ,DAL BA GZIGS
NAS DE YI 'OG TU GSUNGS, ,DAL BA DE NI DE LTAR JI ZHIG LTAR,
,THOB PAS DE PHYIR YANG DAG NGES 'DIR BSHAD, ,SANGS RGYAS YE SHES
RAB TU RTOGS BYA'I PHYIR, ,

'JIG RTEN DU NI MGON PO GCIG PU 'BYUNG, ,THEG PA GCIG STE THEG PA
GNYIS PA MED, ,SANGS RGYAS THEG PA DMAN PAS KHRID MI MDZAD, ,GANG
LA SANGS RGYAS RANG BYUNG BDAG NYID GANG, ,RAB TU GNAS SHING RTOG
LAM GANG CI 'DRA, ,STOBS DANG BSAM GTAN RNAM PAR THAR DANG DBANG,
,DE NYID LA NI

@239A *, ,SEMS CAN RNAMS 'GOD DO, ,RDUL BRAL BYANG CHUB KHYAD PAR
CAN REG NAS, ,GAL TE NGA YIS THEG PA DMAN PA LA, ,SEMS CAN 'GA'
ZHIG BKOD PAR GYUR NA YANG, ,NGA LA SER SNA'I NYES 'GYUR LEGS MA
YIN, ,THEG PA GCIG STE GNYIS PA YOD MA YIN, ,

GSUM PA'ANG NAM YANG YOD MIN 'JIG RTEN NA, ,SKYES BU MCHOG RNAMS
THABS KYI THEG PA GANG, ,SNA TSOGS NYE BAR STON PAR MDZAD MA
GTOGS, ,ZHES BSHAD DO, ,DE LA BYIS PA'I SKYE BO KHYIM KUN TU 'BAR
BA NA GNAS PA GDON PA'I THABS SU GZHAN PA'I KHYAD PAR NYE BAR
BSTAN PA'I DPE DANG,

DE BZHIN DU 'DRON [?] PA'I SKYE BO RIN PO CHE'I GLING NA GNAS PA
LDOG PAR BYA BA'I THABS GZHAN 'BROG DGON PA'I DBUS SU GRONG KHYER
SPRUL PA NYE BAR STON PA'I DPES THEG PA GSUM BSTAN PA THABS KYI
BSTAN PA NYID DU STON PAR MDZAD PA BCOM LDAN 'DAS KYIS DRANG BA'I
DON DU GSUNGS TE, 'PHAGS PA BDEN

PA PO'I LE'U LAS KYANG, 'JAM DPAL SANGS RGYAS KYI ZHING DE NI
THEG PA GCIG GIS NGES PAR 'BYUNG BA'I PHYIR THEG PA'I SNYING PO
DANG LDAN PAR 'GYUR RO, ,NGA LA NI NYAN THOS DANG RANG SANGS
RGYAS KYI THEG PA RNAM PAR 'JOG PA MED DO, ,DE CI'I PHYIR ZHE NA,
DE BZHIN GSHEGS PA NI 'DU SHES THA DAD PA DANG

BRAL BA'I PHYIR RO, ,'JAM DPAL GAL TE DE BZHIN GSHEGS PA KHA CIG
LA NI THEG PA CHEN PO STON PAR 'GYUR LA, KHA CIG LA NI RANG SANGS
RGYAS KYI THEG PA, KHA CIG LA NI NYAN THOS KYI THEG PA STON PAR
GYUR NA, DE NI DE BZHIN GSHEGS PA'I THUGS YONGS SU MA DAG PAR
YANG 'GYUR ZHING, MNGON

PAR ZHEN PA'I NYES PAR YANG 'GYUR, THUGS RJE CHEN PO NYI TSE BAR
YANG 'GYUR LA, 'DU SHES THA DAD PAR YANG 'GYUR, CHOS LA SLOB DPON
GYIS DPE MKHYUD BYAS PAR YANG 'GYUR, 'JAM DPAL GZHAN YANG NGA NI
SEMS CAN RNAMS LA CHOS GANG DANG GANG STON PA DE DAG THAMS CAD
BYANG CHUB

LA GZHOL BA, THEG PA CHEN PO LA 'BAB PA, THAMS CAD MKHYEN PA NYID
'DREN PAR BYED PA, PHYOGS GCIG THOB PAR BYED PA STE, 'DI LTA STE,
THAMS CAD MKHYEN PA NYID THOB PAR BYED PA YIN NO, ,DE LTA BAS NA
NGA LA THEG PA RNAM PAR GZHAG PA MED DO, ,'JAM DPAL THEG PA RNAM
PAR

@239B GZHAG PA ZHES BYA BA 'DI NI THAMS CAD MKHYEN PAS SA RNAM
PAR GZHAG PAR MDZAD PA YIN, 'DI NI GANG ZAG RNAM PAR GZHAG PAR
MDZAD PA YIN, TSOGS CHUNG NGU DANG, TSOGS TSAD MED PA RNAM PAR
GZHAG PA YIN GYI, CHOS KYI DBYINGS THA DAD PA MED PA'I PHYIR THEG
PA LA NI THA DAD PA MED

DO; ,'DI NI 'JUG PA'I SGO BSTAN PA YIN TE, 'JUG PA BSTAN PA YANG
KUN RDZOB YIN GYI, DON DAM PA NI MA YIN PAS THEG PA NI GCIG TU
ZAD DE, GNYIS PA NI MED DO ZHES GSUNGS SO, ,'PHAGS PA DPAL PHRANG
SENG GE'I NGA RO'I MDO LAS KYANG, YONGS SU MYA NGAN LAS

'DAS PA ZHES BYA BA DANG, THEG PA GSUM PO 'DI DAG THAMS CAD NI DE
BZHIN GSHEGS PA RNAMS KYI THABS YIN TE, THEG PA GCIG RTOGS PAS
BLA NA MED PA YANG DAG PAR RDZOGS PA'I BYANG CHUB THOB PAR 'GYUR
RO ZHES GSUNGS SO, ,DE'I PHYIR THEG PA GCIG BSTAN PA DGONGS PA
CAN

NYID YIN PAR NYE BAR RJOD PAR BYED PAS CHOS KYI DBYINGS LA SOGS
PA'I MTSAN NYID DU THEG PA MTSUNGS PA'I PHYIR THEG PA GCIG PA
NYID DU SMRAS PA GANG YIN PA DE NI MKHAS PA RNAMS KYIS 'PHAGS PA
DAM PA'I CHOS PADMA DKAR PO LA SOGS PA LAS 'BYUNG BA DANG, GCIG
KHO NAR MI MTHUN PAR 'GYUR

RO ZHES BYA BAR NGES PAR GZUNG GI, DE LTA BU LA DGONGS TE, BSTAN
PA NI MA YIN PAR KHONG DU CHUD PAR BYA'O, ,BCOM LDAN 'DAS KYIS
KYANG, 'PHAGS PA CHOS BCU PA LA SOGS PA LAS, THEG PA GSUM BSTAN
PA THABS KYI NGO BO NYID 'BA' ZHIG YIN PAR BSTAN PA'I PHYIR GDUL
BA'I SKYE BO

LA THEG PA GCIG BSTAN PA DGONGS PA BSTAN TO ZHES GSUNGS PA 'BA'
ZHIG TU ZAD DO, ,THEG PA GSUM BSTAN PA 'DI NI BCOM LDAN 'DAS
RNAMS KYI THABS YIN GYI, BDEN PA NI MA YIN NO ZHES BYA BAR SHES
PA NI GDUL BYA RNAMS NI DE LA ZHUGS PAR MI NUS SO, ,MDO SDE'I
RGYAN LAS KYANG,

'DI DANG MTHUN PAR THEG PA GCIG ,BSTAN PA DGONGS PA CAN YIN NO,
,ZHES BSTAN TO, ,GANG YANG NYAN THOS RNAMS BAG LA NYAL CHAD NA
SKYE BA YANG GTAN DU YANG DAG PAR CHAD PAS 'DI DAG SKYE BA DU MA
BRGYUD PAS BSGRUB PAR BYA BA SANGS RGYAS NYID DU LTA GA LA 'GYUR
ZHES SMRAS PA DE DANG DE DAG GI SKYE BA GTAN DU

@240A *, ,YANG DAG PAR CHAD PAR MA GRUB PA'I PHYIR RIGS PA MA YIN
TE, 'PHAGS PA DPAL PHRENG SENG GE'I NGA RO'I MDO LAS JI SKAD DU,
DGRA BCOM PA LA YANG 'JIGS PA MCHIS TE, DES SKRAG PA'I DGRA BCOM
PA DANG, RANG SANGS RGYAS RNAMS KYANG BCOM LDAN 'DAS KHO

NA LA SKYABS SU MCHI'O, ,BCOM LDAN 'DAS DE LTA LAGS PAS NYAN THOS
DGRA BCOM PA DANG, RANG SANGS RGYAS RNAMS KYANG SKYE BA'I LHAG MA
DANG BCAS PA'I CHOS CAN LAGS TE, BCOM LDAN 'DAS DE DAG GI SKYE BA
ZAD PA MA LAGS TE, SKYE BA MCHIS LAGS SO, ,BCOM LDAN 'DAS DE DAG

NI LHAG MA DANG BCAS PA LAGS KYI, SKYE BA PAS NI MA LAGS SO,
,BCOM LDAN 'DAS DE DAG GI LAS YONGS SU RDZOGS PA MA LAGS TE, DE
DAG LA NI BGYI BA MANG DU MCHIS SO, ,DE DAG LA NI GANG DAG MA
SPANGS NA MYA NGAN LAS 'DAS PA'I DBYINGS LAS THAG RING DU GYUR PA
SPANG BAR BGYI BA'I CHOS

KYANG MANG DU MCHIS SO ZHES GSUNGS PA LTA BU'O, ,GANG YANG DE DAG
GI SKYE BA ZAD DO ZHES BYA BA LA SOGS PA ZAD PA DANG, MI SKYE BA
SHES PA 'BYUNG BA DE YANG MDO DE NYID LAS DRANG BA'I DON YIN PAR
BSHAD DE, JI SKAD DU BCOM LDAN 'DAS DGRA BCOM PA DANG, RANG SANGS
RGYAS RNAMS KYI RNAM PAR GROL BA LA

SO SOR RTOG PA MTHAR THUG PA'I YE SHES DANG, DBUGS 'BYIN PA'I
RJES SU DRAN PA BZHI PO GANG DAG LAGS PA DE DAG NI DGONGS PA CAN
TE, ZAG PA DANG BCAS PA DRANG BA'I DON RNAM PAR PHYE STE LUNG
BSTAN PAR BGYI BA LAGS SO, ,BCOM LDAN 'DAS DE CI'I SLAD DU ZHE
NA, 'CHI 'PHO BA NI 'DI GNYIS

LAGS TE, RNAM PAR CHAD PA'I 'CHI 'PHO BA DANG, BSAM GYIS MI KHYAB
PAR YONGS SU SGYUR BA'I 'CHI 'PHO BA'O, ,DE LA BCOM LDAN 'DAS
RNAM PAR CHAD PA'I 'CHI 'PHO BA NI SEMS CAN NYING MTSAMS SBYOR BA
DANG BCAS PA RNAMS KYI LAGS SO, ,BCOM LDAN 'DAS DGRA BCOM PA
DANG, RANG

SANGS RGYAS DANG, BYANG CHUB SEMS DPA' DBANG THOB PA, YID KYI LUS
CAN RNAMS KYI 'CHI 'PHO BA NI BYANG CHUB KYI SNYING PO LA THUG GI
BAR DU BSAM GYIS MI KHYAB PAR YONGS SU BSGYUR BA LAGS SO, ,BCOM
LDAN 'DAS 'CHI 'PHO BA NI 'DI GNYIS LAS RNAM PAR CHAD PA'I 'CHI
'PHO BA'I DBANG DU BGYIS TE, DGRA

@240B BCOM PA DANG, RANG SANGS RGYAS DAG GI SKYE BA ZAD DO SNYAM
PA'I SHES PA 'BYUNG BA LAGS SO ZHES BYA BA RGYAS PAR GSUNGS PA
LTA BU'O, ,DE GNYIS LAS 'DI DAG LA MA RIG PA'I BAG CHAGS KYI SA'I
RKYEN CAN ZAG PA MED PA LAS KYI RGYU LAS BYUNG BA'I SKYE BA YOD
DO ZHES 'BYUNG STE, BCOM LDAN

'DAS 'DI LTA STE, DPER NA NYE BAR LEN PA'I RKYEN CAN ZAG PA DANG
BCAS PA'I LAS KYI RGYU LAS BYUNG BA'I SRID PA GSUM 'BYUNG BA DE
BZHIN DU BCOM LDAN 'DAS DGRA BCOM PA DANG, RANG SANGS RGYAS DANG,
BYANG CHUB SEMS DPA' RNAMS KYI YID KYI LUS MA RIG PA'I BAG CHAGS
KYI SA'I RKYEN CAN ZAG

PA MED PA'I LAS KYI RGYU LAS BYUNG BA SKU GSUM 'BYUNG NGO ZHES
RGYAS PAR GSUNGS PA YIN NO, ,'PHAGS PA LANG KAR GSHEGS PA LAS
KYANG, DE DAG KHAMS GSUM LAS 'DAS PA YIN YANG ZAG PA MED PA'I
KHAMS LA RNAM PAR GNAS TE, DE'I PHYIR SANGS RGYAS RNAMS KYIS DE
BZHIN GSHEGS

PA'I BYIN GYI RLABS KYIS YANG SKYE BA LA DBANG THOB PA'I SGO NAS
TSOGS GNYIS YONGS SU BKANG STE, SANGS RGYAS NYID THOB PAR 'GYUR
RO ZHES BSTAN PA KHO NA STE, BLO GROS CHEN PO GANG GI TSE DE DAG
CHOS LA BDAG MED PA RTOGS NAS NYES PA'I BAG CHAGS THAMS CAD
SPANGS PAR GYUR PA DE'I TSE BAG CHAGS

KYI NYES PA TING NGE 'DZIN GYIS MYOS PA MED PA'I PHYIR ZAG PA MED
PA'I DBYINGS NAS SAD DE, YANG 'JIG RTEN LAS 'DAS PA'I DBYINGS SU
GTOGS PA'I TSOGS YONGS SU RDZOGS PAR BYAS TE, CHOS KYI SKU'I NGO
BO NYID BSAM GYIS MI KHYAB PA THOB PAR 'GYUR RO, ,DPER NA SHING
NI RGYA MTSO RU, ,DBA' RLABS

KYIS NI RAB G-YENGS PA, ,DE BZHIN NYAN THOS RMONGS PA YANG,
,MTSAN NYID KYIS NI RAB TU G-YENGS, ,DE DAG NYON MONGS BAG CHAGS
'BREL, ,KUN NAS LDANG DANG LDAN MA YIN, ,TING NGE 'DZIN GYI MYOS
PAS MYOS, ,ZAG PA MED PA'I KHAMS LA GNAS, ,DE LA MTHAR THUG YOD
MIN ZHING, ,

PHYIR LDOG PA YANG YOD MA YIN, ,TING NGE 'DZIN GYI LUS THOB NAS,
,BSKAL PA'I BAR DU MI SAD DO, ,DPER NA SKYES BU MYOS PA NI, ,MYOS
'GYUR MED NA SANGS PA LTAR, ,DE BZHIN DE DAG NGA YI SKU, ,SANGS
RGYAS CHOS ZHES BYA BA 'THOB, ,CES GANG GSUNGS PA YIN NO, ,'DI LA
SHING DANG

@241A *, ,RGYA MTSO'I DPES NI 'KHOR BA'I RGYA MTSOR MI BYING BAR
BSTAN TO, ,DE DBA' RLABS KYI DPES NI CHOS KYI MTSAN NYID LA MNGON
PAR ZHEN PA'I DBANG GIS GCIG TU YONGS SU MYA NGAN LAS 'DAS PA MA
YIN NO ZHES BSTAN TO, ,NYON MONGS BAG CHAGS 'BREL ZHES BYA BA LA
SOGS

PAS KYANG MA RIG PA'I BAG CHAGS KYI SA'I 'CHING BA LAS NI MA GROL
GYI, NYON MONGS PA KUN NAS LDANG BA TZAM LAS GROL LO ZHES BSTAN
TO, ,DE LA MTHAR THUG YOD MIN ZHING, ,ZHES BYA BA LA SOGS PAS
KYANG MYA NGAN LAS 'DAS PA'I GRONG KHYER DU ZHUGS PA YANG MA YIN
LA, 'KHOR BA'I

RGYA MTSOR 'KHYAMS PA YANG MA YIN GYI, ZAG PA MED PA'I TING NGE
'DZIN DANG LDAN PA'I PHYIR ZAG PA MED PA'I DBYINGS LA BSKAL PA'I
BAR DU YANG GNAS PA 'BA' ZHIG TU ZAD DE, DE LAS LANGS NAS NI
TSOGS YONGS SU RDZOGS PAR BYAS NAS SANGS RGYAS NYID THOB PAR
'GYUR RO ZHES BYA BAR LEGS PAR

RAB TU BSTAN PA YIN NO, ,GANG YANG 'PHAGS PA LANG KAR GSHEGS PA
LA SOGS PA LAS, SBRUL PA'I NYAN THOS KYI DBANG DU MDZAD NAS NYAN
THOS LUNG BSTAN PAR MDZAD DO ZHES GSUNGS PA DE YANG SEMS CAN DMAN
PA LA MOS PA SKRAG PA SPANG BA'I PHYIR DANG, THEG PA GSUM BSTAN
PA THABS NYID

BSTAN PA'I CHED YIN NO ZHES BYA BAR KHONG DU CHUD PAR BYA'O, ,DE
LTA MA YIN NA GONG DU BSHAD PA THAMS CAD DANG 'GAL BA KHO NAR
'GYUR RO, ,PHYIR MI LDOG PA'I 'KHOR LO'I MDO LAS KYANG, 'JIG RTEN
GYI KHAMS THAMS CAD DU SANGS RGYAS THAMS CAD KYIS CHOS BSTAN PA
NI PHYIR MI LDOG PA'I

'KHOR LOR MNYAM PA NYID KYIS MNYAM MO, ,DE LA MI MJED KYI 'JIG
RTEN GYI KHAMS KYI SEMS CAN DE DAG NI DMAN PA LA MOS PA SNYIGS MA
LNGA'I DUS NA BYUNG BA STE, THEG PA GCIG BSTAN PA LA MI 'JUG MI
MOS PAS, SEMS CAN DE DAG RIGS PA 'DIS SANGS RGYAS NYID LA GTAD DO
ZHES

GSUNGS SO, ,GAL TE DGRA BCOM PA RNAMS ZAG PA ZAD PA NYID KYIS
NYING MTSAMS SBYOR BA MED PA'I PHYIR, SKYE BA DU MA BRGYUD PAS
BSGRUB PAR BYA BA'I SANGS RGYAS NYID DU MI 'GYUR NA, DE'I TSE
BYANG CHUB TU YONGS SU BSNGO BAR 'GYUR BA'I DGRA BCOM PA LA YANG
NYID MTSAMS SBYOR BA MED PA'I PHYIR,

@241B DER MI 'GYUR RO, ,'ON TE SMON LAM GYI STOBS DANG, DE BZHIN
GSHEGS PA'I BYIN GYI RLABS KYIS NYING MTSAMS SBYOR BAR 'DOD NA NI
GZHAN DAG LA YANG DE BZHIN DU CI'I PHYIR MI 'DOD, DE SKAD DU,
'PHAGS PA SHES RAB KYI PHA ROL TU PHYIN PA LAS KYANG, GZHAN YANG
DE DAG GAL TE BLA NA

MED PA YANG DAG PAR RDZOGS PA'I BYANG CHUB TU SEMS BSKYED PA LTAR
NA RJES SU YI RANG GI ,NGA NI DE DAG GI DGE BA'I RTZA BA'I BAR
CHAD MI BYED DE, CHOS KHYAD PAR CAN DAG PAS CHOS KHYAD PAR CAN
LHAG PAR DMIGS PAR BYA'O ZHES GSUNGS SO, ,DE LA GAL TE DE DAG
THAMS CAD KYI THAMS CAD

DU BLA NA MED PA YANG DAG PAR RDZOGS PA'I BYANG CHUB KYI SNOD MA
YIN PAR GYUR NA, DE'I TSE JI LTAR NGA NI DE DAG GI DGE BA'I RTZA
BA'I BAR CHAD MI BYED DO ZHES GSUNGS SO, ,GTAN MI SRID PA LA NI
BAR CHAD MI SRID DO, ,GNAS SKABS KYI BYE BRAG NGES PA LAS DGONGS
NAS DGRA BCOM PA ZHI BA'I BGROD PA

GCIG PA NYID DU GSUNGS PA 'BA' ZHIG TU ZAD KYI, DUS THAMS CAD DU
NGES PA'I PHYIR NI MA YIN NO ZHES BYA BAR SHES PAR BYA'O, ,DE
SKAD DU 'PHAGS PA DAM PA'I CHOS PADMA DKAR PO LAS KYANG, DGE
SLONG NGAM DGE SLONG MA GANG LA LA ZHIG DGRA BCOM PA NYID DU KHAS
'CHE ZHING BLA NA MED PA YANG

DAG PAR RDZOGS PA'I BYANG CHUB TU SMON LAM YONGS SU MI 'DZIN PAR
BDAG NI SANGS RGYAS KYI THEG PA LA RE BA MED DO ZHES SMRA ZHING,
BDAG GI LUS KYI MYA NGAN LAS 'DAS PA'I MTHA' NI 'DI TZAM DU ZAD
DO ZHES SMRA NA, SH'A RI'I BU MNGON PA'I NGA RGYAL CAN YIN PAR
SHES PAR BYA'O ZHES GSUNGS SO, ,GANG

YANG DGRA BCOM PA NI NYON MONGS PA ZAD PA'I PHYIR NYID MTSAMS
SBYOR BA RNAM PA THAMS CAD DU MED DE, DE KHO NAR ZAD DO, ,NYAN
THOS BDEN PA MTHONG BA GANG YIN PA DANG, PHYIR MI 'ONG BA 'DOD
PA'I 'DOD CHAGS DANG BRAL BA GANG YIN PA DE NI SANGS RGYAS KYI
RIGS CAN YIN PA'I PHYIR DE GNYIS KHO NA BLA NA MED

PA YANG DAG PAR RDZOGS PA'I BYANG CHUB TU LUNG BSTAN TO, BSAM
GYIS MI KHYAB PA'I YONGS SU SGYUR BA'I SKYE BA DANG YANG DE GNYIS
KHO NA DANG LDAN NO ZHES ZER BA DE YANG 'PHAGS PA DPAL PHRENG
SENG GE'I NGA RO'I MDO DANG, 'PHAGS PA SHES RAB KYI PHA ROL TU
PHYIN PA DANG, 'PHAGS PA CHOS BCU PA

@242A *, ,LA SOGS PA'I MDO LAS 'BYUNG BA DANG 'GAL BA STE, DE DAG
LAS NI DGRA BCOM PA KHO NA NYING MTSAMS SBYOR BAR NYE BAR BSTAN
GYI, PHYIR MI 'ONG BA DAG NI MA YIN NO, ,DE BZHIN DU 'PHAGS PA
DPAL PHRENG SENG GE'I NGA RO'I MDO NI SNGAR BSHAD ZIN TO, ,'PHAGS

PA SHES RAB KYI PHA ROL TU PHYIN PA LAS KYANG, DES DGRA BCOM PA
NYID THOB NAS YANG DAG PAR RDZOGS PA'I BYANG CHUB DON DU GNYER NA
SKYE BA MA MCHIS PAR JI LTAR THOB PAR 'GYUR BA LAGS, BCOM LDAN
'DAS KYIS NI MKHYEN BZHIN DU 'DI SKYE BAR LUNG BSTAN LAGS SO,
,BCOM LDAN 'DAS

KYIS BKA' STZAL PA, BYAMS PA NGA NI LAS DANG NYON MONGS PA'I
DBANG DU SONG BA'I SKYE BA 'DOGS PAR MI MDZAD KYI, 'ON KYANG
'DI'I SKYE BA BSAM GYIS MI KHYAB PA'I MYA NGAN LAS 'DAS PAR BSNGO
BA YIN PAR 'DOGS PAR MDZAD DO ZHES GSUNGS SO, ,'PHAGS PA CHOS BCU
PA LAS KYANG,

BCOM LDAN 'DAS NYAN THOS ZAG PA MA MCHIS PA, SRID PAR KUN TU
SBYOR BA YANG DAG PAR CHAD PA RNAMS RIGS MCHIS SU LAGS KYANG, JI
LTAR BLA NA MED PA YANG DAG PAR RDZOGS PA'I BYANG CHUB MNGON PAR
RDZOGS PAR 'TSANG RGYA BAR 'GYUR LAGS, BCOM LDAN 'DAS KYIS BKA'
STZAL

PA; RIGS KYI BU DE'I PHYIR DPE NYON CIG ,RIGS KYI BU 'DI LTA STE
DPER NA RGYAL PO RGYAL RIGS SPYI BO NAS DBANG BSKUR BA'I BU ZHIG
BZO'I GNAS THAMS CAD SLOB PAR 'GYUR LA, DE YANG DBANG PO RTUL LA
DBANG PO RNO BA MA YIN PAS PHYIS BSLAB PAR BYA BA GANG YIN PA DE
NI SNGAR SLOB,

SNGAR BSLAB PAR BYA BA GANG YIN PA DE NI PHYIS SLOB PAR 'GYUR NA
RIGS KYI BU DE JI SNYAM DU SEMS, 'ON KYANG GZHI DES DE RGYAL PO'I
BU MA YIN NO ZHES BYA BAR BRJOD DAM, GSOL PA BCOM LDAN 'DAS DE
LTA MA LAGS SO, ,BDE BAR GSHEGS PA DE LTA MA LAGS TE, RGYAL PO'I
BU ZHES BRJOD

PAR BGYI LAGS SO, ,BCOM LDAN 'DAS KYIS BKA' STZAL BA, RIGS KYI BU
DE BZHIN DU BYANG CHUB SEMS DPA' DBANG PO RTUL PO RIGS DANG LDAN
PA SNGAR BSGOM PA'I LAM GYIS NYON MONGS PA ZAD PAR BYED CING,
PHYIS BLA NA MED PA YANG DAG PAR RDZOGS PA'I BYANG CHUB MNGON PAR
RDZOGS PAR

@242B 'TSANG RGYA ZHES BYA BA LA SOGS PA RGYAS PAR GSUNGS SO,
,GANG YANG 'GRO BA 'DI KUN SANGS RGYAS 'GYUR BA STE, ,ZHES BYA BA
'DI'I DON NI SKYE BO NYE BA LA LTOS TE DGONGS PA YIN NO ZHES BYA
BAR RNAM PAR 'CHAD PAR BYED PA DE YANG RANG DGA' TZAM GYIS NYE
BAR BRTAGS PA YIN PA'I PHYIR RIGS

PA MA YIN PA NYID DE, 'GRO BA MA LUS PA RUNG BA NYID DU GZIGS NAS
DE SKAD DU GSUNG BAR 'GYUR NA YANG DE'I TSE 'GAL BA CI ZHIG YOD
DE, DE SKAD DU 'PHAGS PA DKON MCHOG SPRIN LA SOGS PA LAS, BCOM
LDAN 'DAS SH'AKYA THUB PA LA SOGS PA'I MTSAN BRJOD PA THOS PA
TZAM GYIS

PHYIR MI LDOG PA'I SA BON BSKRUN PA'I PHYIR SEMS CAN THAMS CAD
KHYAD PAR MED PAR PHYIR MI LDOG PA NYID DU LUNG BSTAN GYI, SKYE
BO NYE BA LA LTOS PA NI MA YIN NO, ,DE'I PHYIR GANG GIS BRJOD PA
THOS PA DANG, NYAN PA DANG, NYAN PAR 'GYUR BA DE DAG LA YANG
PHYIR MI LDOG PA'I SA BON

YOD PA NYID DE, KHYED KYANG DRI MA RNAMS NI GLO BUR BA YIN PA'I
PHYIR SEMS RANG BZHIN GYIS 'OD GSAL BAR 'DOD DE, DE'I PHYIR 'GRO
BA MA LUS PA DER RUNG BA NYID PAS DE LAS DGONGS TE DE SKAD DU
BSHAD PAR RIGS PA NYID DE, SEMS CAN THAMS CAD NI DE BZHIN GSHEGS
PA'I

SNYING PO CAN NO ZHES BYA BA 'DIS KYANG, THAMS CAD BLA NA MED PA
YANG DAG PAR RDZOGS PA'I BYANG CHUB KYI GO 'PHANG THOB PAR RUNG
BA NYID DU YONGS SU BSTAN TE, DE BZHIN GSHEGS PA'I SGRA NI CHOS
KYI DBYINGS GANG ZAG DANG CHOS LA BDAG MED PA'I MTSAN NYID RANG
BZHIN GYIS 'OD GSAL

BA YIN PAR BRJOD PAR BZHED PA'I PHYIR RO, ,DE SKAD DU BSTAN PAS
NI THAMS CAD BLA NA MED PA YANG DAG PAR RDZOGS PA'I BYANG CHUB
KYI RANG BZHIN NYID DU YONGS SU BSTAN PA YIN NO, ,GZHAN YANG THEG
PA ZHES BYA BA NI MYA NGAN LAS 'DAS PA'I GRONG KHYER DU 'GRO BA'I
LAM DE KHO NA NYID SHES PA'I

BDAG NYID LA BYA STE, 'DI NAS 'GRO BA'I PHYIR RO, ,DE KHO NA NYID
SHES PA KHO NAS THAR PA THOB PAR 'GYUR GYI, GZHAN GYIS NI MA YIN
NO, ,DE KHO NA NYID DE YANG GCIG KHO NAR ZAD DE, THUG PA MED PAR
THAL BAR 'GYUR BA'I PHYIR RO, ,LTA BA THA DAD KYANG DNGOS PO'I DE
KHO NA NYID DU MA'I BDAG

@243A *, ,NYID DU 'BRANG BA NI MED DO, ,DE'I PHYIR DE KHO NA NYID
NGO BO NYID GCIG PA'I YUL CAN GYI YE SHES KYANG NGO BO NYID GCIG
PA KHO NA YIN NO, ,SANGS RGYAS DANG BYANG CHUB SEMS DPA' DE KHO
NA NYID YANG DAG PAR THUGS SU CHUD PA RNAMS KYI YE SHES GANG YIN
PA DE YANG DE

KHO NA NYID MNGON SUM DU BYED PA'I YUL CAN YIN TE, RNAM PA THAMS
CAD DU KUN TU RMONGS PA'I GNYEN PO YIN PA'I PHYIR RO, ,NYI TSE
BA'I SHES PA DAG GIS NI DE KHO NA NYID RTOGS PAR MI 'GYUR TE, HA
CANG THAL BAR 'GYUR BA'I PHYIR RO, ,DE LTA NA NI THAMS CAD DE KHO
NA NYID MTHONG

BAR 'GYUR BA'I PHYIR RO, ,DE LTA BAS NA CHOS DANG GANG ZAG LA
BDAG MED PA'I DE KHO NA NYID MNGON SUM PA'I YE SHES GANG YIN PA
DE NYID MYA NGAN LAS 'DAS PA THOB PAR BYED PA'I YANG DAG PA'I LAM
YIN GYI, GZHAN NI MA YIN PA DE'I PHYIR THEG PA NI GCIG KHO NAR
ZAD DO, ,DE NYID KYI

PHYIR BCOM LDAN 'DAS KYIS LAM GZHAN GYIS THAR PA MED CES BSTAN
TE, 'PHAGS PA LANG KAR GSHEGS PA LAS, JI SKAD DU BLO GROS CHEN PO
GZHAN DAG NI CHOS THAMS CAD RGYU LA RAG LAS PAR MTHONG NAS MYA
NGAN LAS 'DA'O SNYAM DU BLO 'BYUNG STE, BLO GROS CHEN PO CHOS LA
BDAG

MED PA MTHONG BA MED PAS THAR PA NI MED DO, ,BLO GROS CHEN PO 'DI
NI NYAN THOS KYI THEG PA MNGON PAR RTOGS PA'I RIGS CAN GYI NGES
PAR 'BYUNG BA MA YIN PA LA NGES PA 'BYUNG BA'I BLO YIN TE, BLO
GROS CHEN PO 'DI LA LTA BA NGAN PA BZLOG PA'I PHYIR RNAL 'BYOR DU
BYA'O ZHES GSUNGS PA LTA BU'O, ,

'PHAGS PA SHES RAB KYI PHA ROL TU PHYIN PA LAS KYANG, RAB 'BYOR
GNYIS NI DNGOS PO YIN NO, ,GNYIS SU MED PA NI DNGOS PO MED PA YIN
NO, ,GSOL PA BCOM LDAN 'DAS GNYIS ZHES BGYI BA GANG LAGS, BCOM
LDAN 'DAS KYIS BKA' STZAL PA, RAB 'BYOR GZUGS SU 'DU SHES

PA NI GNYIS YIN NO, ,DE BZHIN DU PHUNG PO DANG, KHAMS DANG, REG
PA DANG, TSOR BA DANG, KHAMS DRUG DANG, RTEN CING 'BREL PAR
'BYUNG BA DANG, BSAM GTAN DANG, GZUGS MED PA DANG, SDUG BSNGAL BA
DANG, BDAG MED PA DANG, BDE BA DANG, SEMS CAN LA SOGS PAR 'DU
SHES

@243B PA NI ZHES RGYAS PAR BSTAN NAS, JI TZAM DU 'DU SHES PA DE
TZAM DU GNYIS YIN NO, ,JI TZAM DU GNYIS YIN PA DE TZAM DU DNGOS
PO YIN NO, ,JI TZAM DU DNGOS PO YIN PA DE TZAM DU 'KHOR BA YIN
NO, ,JI TZAM DU 'KHOR BA YIN PA DE TZAM DU SEMS CAN RNAMS YONGS
SU MI 'GROL

LO; ,DE LTA BAS NA RNAM GRANGS 'DIS 'DI LTAR GNYIS SU 'DU SHES PA
LA RJES SU MTHUN PA'I BZOD PA YANG MED PAR RIG PAR BYA'O ZHES
GSUNGS SO, ,'PHAGS PA BDEN PA GNYIS LA 'JUG PA LAS KYANG, NYON
MONGS PA THAMS CAD KYI RTZA BA NI DNGOS POR MNGON PAR ZHEN PA YIN

PA'I PHYIR CHOS THAMS CAD NGO BO NYID MED PAR BSGOM PA KHO NAS
NYON MONGS PA SPONG GI LAM GZHAN GYIS NI MA YIN NO ZHES BSTAN TE,
'JAM DPAL JI LTAR NA NYON MONGS PA RNAMS 'DUL BAR 'GYUR, JI LTAR
NA NYON MONGS PA RNAMS YONGS SU SHES PAR 'GYUR, 'JAM DPAL GYIS

SMRAS PA, DON DAM PAR CHOS THAMS CAD SHIN TU MA SKYES SHING MA
BYUNG BA'I DNGOS PO DAG LA, KUN RDZOB TU YOD PA MA YIN PA LAS
PHYIN CI LOG STE, YOD PA MA YIN PA LAS PHYIN CI LOG PA DE LAS KUN
TU RTOG PA DANG, RNAM PAR RTOG PA 'BYUNG NGO, ,KUN TU RTOG PA
DANG, RNAM PAR

RTOG PA DE LAS TSUL BZHIN MA YIN PA YID LA BYED PA 'BYUNG NGO,
,TSUL BZHIN MA YIN PA YID LA BYED PA DE LAS BDAG TU SGRO 'DOGS PA
'BYUNG NGO, ,BDAG TU SGRO 'DOGS PA DE LAS LTA BA KUN NAS DKRIS PA
'BYUNG NGO, LTA BA KUN NAS DKRIS PA DE LAS NYON MONGS PA RNAMS
'BYUNG NGO, ,

LHA'I BU GANG GIS CHOS THAMS CAD DON DAM PAR SHIN TU MA SKYES PA
DANG, MA BYUNG BAR RAB TU SHES PA MED PA'I TSUL GYIS RAB TU SHES
PA DE NI DON DAM PAR PHYIN CI LOG PA MA YIN NO, ,GANG ZHIG DON
DAM PAR PHYIN CI MA LOG PA DE NI KUN TU MI RTOG RNAM PAR MI RTOG
GO, ,GANG MI RTOG

KUN TU MI RTOG PA DE NI TSUL BZHIN DU ZHUGS PA YIN NO, ,GANG TSUL
BZHIN DU ZHUGS PA DE NI DON DAM PAR YOD PA MA YIN PA LA SGRO
'DOGS PAR MI 'GYUR RO, ,GANG DON DAM PAR YOD PA MA YIN PA LA SGRO
'DOGS PAR MI 'GYUR BA DE LA LTA BA KUN NAS LDANG BAR MI 'GYUR TE,
DON DAM PAR MYA

@244A *, ,NGAN LAS 'DAS PAR LTA BA KUN NAS LDANG BA'I BAR DU YANG
MI 'GYUR RO, ,SKYE BA MED PA LA GNAS PA DE NYID KYI NYON MONGS PA
RNAMS MTHONG BA MED PA'I TSUL GYIS SHIN TU MTHONG BAR BLTA STE,
'DI NI NYON MONGS PA 'DUL BA ZHES BYA'O, ,LHA'I BU GANG GI TSE
NYON MONGS PA RNAMS

SNANG BA MED PA'I SHES RAB DANG YE SHES KYIS DON DAM PAR SHIN TU
STONG PA DANG, SHIN TU MTSAN MA MED PA DANG, DON DAM PAR DNGOS PO
RNAMS SHIN TU MA SKYES SHING MA BYUNG BAR RAB TU SHES PA MED PA'I
TSUL GYIS RAB TU SHES PA DE'I TSE LHA'I BU NYON MONGS PA RNAMS
RAB TU SHES PA MED

PA'I TSUL GYIS YONGS SU SHES PA YIN NO, ,LHA'I BU 'DI LTA STE
DPER NA GANG SBRUL GYI RIGS 'DON PA DES NI DUG ZHI BAR BYED DO,
,LHA'I BU GANG ZHIG NYON MONGS PA RNAMS KYI RIGS RAB TU SHES PA
DE NI NYON MONGS PA RNAMS SHIN TU MI DMIGS PA'I TSUL GYIS RAB TU
ZHI BAR 'GYUR RO, ,LHA'I

BUS SMRAS PA, 'JAM DPAL NYON MONGS PA RNAMS KYI RIGS GANG YIN,
'JAM DPAL GYIS SMRAS PA, LHA'I BU DON DAM PAR CHOS THAMS CAD SHIN
TU MA SKYES SHING MA BYUNG BA'I DNGOS PO DAG LA KUN TU RTOG PA
GANG YIN PA 'DI NI NYON MONGS PA RNAMS KYI RIGS YIN NO ZHES GANG
GSUNGS PA

YIN NO, ,DE LTA BAS NA GANG NGES PAR LEGS PA'I GRONG KHYER DU
'JUG PAR 'GYUR BA NI DNGOS PO MA LUS PA STONG PA NYID DU SGOM PA
'DI KHO NAR ZAD PAS DE'I PHYIR DE DON DU GNYER BA BDAG LEGS SU
DGA' BA RNAMS KYIS LAM NGAN PA LA RNAM PAR RTOG PA THAG BSRINGS
TE SPANGS NAS DE NYID

BDAG NYID CHEN PO RNAMS KYIS RIGS PA DANG, LUNG GI SGRON MA'I
TSOGS KYIS GSAL RAB TU BRJOD PA'I PHYIR DANG, SKYE BO MKHAS PA'I
'GRO BA MA LUS PAS BRJOD CING RJES SU BGROD PA'I PHYIR GUS PAR
RTAG TU BSTEN PAR BYA'O, ,DE BAS NA THEG PA GCIG PA NYID

DANG, CHOS THAMS CAD DON DAM PAR NGO BO NYID MED PA NYID DU GRUB
PA KHO NA YIN NO, ,BSTAN BCOS DBU MA SNANG BA ZHES BYA BA SLOB
DPON KA MA LA SH'I LAS MDZAD PA RDZOGS SO,, ,,MKHAN PO SH'I LEN
DRA BO DHI DANG LO TZ'A BA DPAL BRTZEGS KYIS BSGYUR CING ZHUS TE
GTAN LA PHAB PA,, ,,

