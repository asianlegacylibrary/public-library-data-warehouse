@123A #, ,RGYA GAR SKAD DU, A'ARYA AA BI KALPA PRA BE SHA DH'A RA n'I
t'I K'A, BOD SKAD DU, 'PHAGS PA RNAM PAR MI RTOG PAR 'JUG PA'I
GZUNGS KYI RGYA CHER 'GREL PA, 'JAM DPAL GZHON NUR GYUR PA LA
PHYAG 'TSAL LO, ,LOG RTOG DRA BA MANG PO DAG ,MA LUS BSAL LA
PHYAG 'TSAL

TE; ,RNAM PAR MI RTOG 'JUG PA'I DON, ,CI NUS RNAM PAR DBYE BAR
BYA, ,DE LA MDO STE 'CHAD PAR 'DOD PAS NYAN PA'I SKYE BO DAG NAN
TAN GYIS LEN PA LA SOGS PA LA GZUD BA'I PHYIR DANG POR DGOS PA JE
BRJOD PAR BYA STE, DGOS PA MA RTOGS PAR NI RTOG PA DANG LDAN PA
DAG GANG LA YANG 'JUG

PAR MI 'GYUR RO, ,DE'I 'OG TU MDO SDE'I DON BDE BLAG TU ZIN PAR
BYA BA'I PHYIR BSDUS PA'I DON BRJOD PAR BYA'O, ,DE'I 'OG TU BSDUS
PA'I DON RTOGS PAR BYA BA'I PHYIR TSIG GI DON BRJOD PAR BYA'O,
,DE'I 'OG TU DON LA 'BREL BA MED DU DOGS PA BSAL BA'I PHYIR TSIG
GI MTSAMS

SBYAR BA BSTAN PAR BYA'O, ,DE'I 'OG TU SNGA PHYI RIGS PA DANG
'GAL BA BSAL BA'I PHYIR RGOL BA'I LAN BRJOD PAR BYA STE, TSUL NI
DE LTA'O, ,DE LA DRAN PA DANG SHES RAB KYI KHYAD PAR GYI MTSAN
NYID KYIS RNAM PAR MI RTOG PA'I DBYINGS LA 'JUG PA DANG, RTOG
PA'I DRA BA MA LUS PAR SPANG

BA NI MDO SDE 'DI'I DGOS PA'O, ,DE NAS SA YONGS SU SBYONG BA'I
RIM GYIS THAMS CAD MKHYEN PA'I GO 'PHANG 'THOB PA'I BAR NI DGOS
PA MTHAR PHYIN PA'O, ,DE LTAR NA MDO SDE 'DI RNAM PAR MI RTOG
PA'I DBYINGS LA 'JUG PA'I THABS YANG DAG PAR STON TO, ,GANG DAG
THABS GANG LA PHYIN CI

@123B MA LOG PAR GNAS PA DE DAG NI DE 'THOB PA LA THE TSOM MI
SKYE STE, DPER NA PHYIN CI MA LOG PAR NAD MED PAR SGRUB PA LA NAD
PA RNAMS GNAS NA NAD MED PAR 'GYUR BA BZHIN NO, ,DE BAS NA GANG
DAG MDO SDE'I DON THOS NAS DE LA BRTEN TE YANG DAG PAR BSGOM PA
LA RTAG TU NAN TAN GYIS YUN

RING POR BRTZON PAR BYED PA DE DAG NI GDON MI ZA BAR JI SKAD
GSUNGS PA'I RNAM PAR MI RTOG PA'I DBYINGS LA 'JUG PA LA 'JUG PAR
'GYUR RO, ,DES NA SGRIB PA BSAGS PA DAG MA LUS PAR RIM GYIS ZAD
DE, SGRIB PA MED PA'I YE SHES SHAR NAS THAMS CAD MKHYEN PA'I GO
'PHANG 'THOB

PAR 'GYUR TE, DE SKAD DU YANG RNAM PAR MI RTOG PAR 'JUG PA'I
GZUNGS BZUNG NA, BYANG CHUB SEMS DPA' MYUR BA MYUR BAR SANGS
RGYAS KYI CHOS RNAMS SGRUB ZHING RTAG TU KHYAD PAR DU YANG 'GRO'O
ZHES GSUNGS SO, ,DGOS PA DE NI 'DI'I MING GIS KYANG BSTAN TE, DE
LTAR NA 'DI LA RNAM PAR

RTOG PA MED PAS, RNAM PAR MI RTOG PA'I CHOS KYI DBYINGS ZHES
BYA'O, ,DE LA GANG DRAN PA DANG SHES RAB KYI KHYAD PAR GYIS 'JUG
PA DE NI RNAM PAR MI RTOG PA LA 'JUG PA'O, ,DE'I STOBS KYIS BYANG
CHUB SEMS DPA' RNAMS DE BZHIN GSHEGS PA THAMS CAD KYIS GSUNGS PA
KUN 'DZIN

PAS NA DE NYID GZUNGS ZHES BYA'O, ,TSIG KYANG DE NI RGYUR 'GYUR
BAS NA DE SKAD BSTAN TE, DPER NA SANGS RGYAS RNAMS 'BYUNG BA
BDE'O ZHES BYA BA LTA BU'O, ,MDO SDE 'DI DNGOS SU NI RNAM PAR
RTOG PA'I GNYEN POR GSUNGS MOD KYI, 'ON KYANG NYES PA THAMS CAD
NI LOG PAR RTOG

PA LAS 'BYUNG BAS NA DE'I PHYIR NYES PA MA LUS PA'I GNYEN PO NYID
DU YANG GNAS SO, ,DE LA GZUNGS 'DI'I BSDUS PA'I DON NI RNAM PA
BCU BZHI STE, GLENG BZHI DANG, GLENG BSLANG BA DANG, YANG DAG PAR
'DZIN DU 'JUG PA DANG, GSOL BA 'DEBS PA DANG, 'KHOR SNOD DU

BYA BA DANG, GNAS PA DANG, MTSAN MA YONGS SU SPANG BAR YANG DAG
PAR SBYOR BA DANG, RNAM PAR MI RTOG PA'I DBYINGS SU 'JUG PA DANG,
RNAM PAR MI RTOG PA'I DBYINGS KYI MTSAN NYID DANG, DER ZHUGS PA'I
RTAGS DANG, DE'I PHAN YON DANG, DE'I LAS DANG DPES RNAM PAR MI

@124A *, ,RTOG PA GCIG TU BLANG BA DANG, JI LTAR YID LA BYAS PAS
MTSAN MA YONGS SU SPANGS TE, RNAM PAR MI RTOG PA LA 'JUG PAR
'GYUR BA THABS DANG BCAS PA DANG BCU BZHI'O, ,DE LA 'DI SKAD CES
BYA BA NAS BZUNG STE, BYANG CHUB SEMS DPA' SEMS DPA' CHEN PO

'PHAGS PA SPYAN RAS GZIGS DBANG PHYUG DANG THABS CIG GO ZHES BYA
BA'I BAR 'DIS NI GLENG BZHI BSTAN TO, ,DE'I 'OG TU DE NAS ZHES
BYA BA NAS BZUNG STE, CHOS RNAMS KYI RNAM PAR MI RTOG PA NYID LAS
BRTZAMS TE CHOS STON TO ZHES BYA BA'I BAR 'DIS NI GLENG BSLANG
BA'O, ,DE NAS ZHES BYA

BA NAS BZUNG STE, RTAG TU KHYAD PAR DU YANG 'GRO'O ZHES BYA BA'I
BAR 'DIS NI YANG DAG PAR 'DZIN DU 'JUG PA'O, ,DE NAS ZHES BYA BA
NAS BZUNG STE, RGYA CHER STON PAR 'GYUR BAR RNAM PAR MI RTOG PAR
'JUG PA'I GZUNGS BSHAD DU GSOL ZHES BYA BA'I BAR 'DIS NI GSOL BA
'DEBS PA'O, ,

DE SKAD CES GSOL BA DANG ZHES BYA BA NAS BZUNG STE, NYES PA DANG
ZHES BYA BA'I BAR 'DIS NI SNOD DU BYA BA'O, ,BCOM LDAN 'DAS KYIS
ZHES BYA BA NAS BZUNG STE, BSAM PA GZHAG NAS ZHES BYA BA'I BAR
'DIS NI GNAS PA'O, ,RNAM PAR RTOG PA'I MTSAN MA THAMS CAD YONGS
SU

SPONG STE ZHES BYA BA NAS BZUNG STE, RNAM PAR MI RTOG PA'I
DBYINGS LA REG PAR 'GYUR BA TSUL BZHIN GYI TING NGE 'DZIN NI YOD
DO ZHES BYA BA'I BAR 'DIS NI YANG DAG PAR SBYOR BA'O, ,DE YANG
DAG PAR ZHES BYA BA NAS BZUNG STE, RIM GYIS YONGS SU SPONG DO
ZHES BYA BA'I BAR 'DIS NI RNAM PAR MI

RTOG PA'I DBYINGS SU 'JUG PA'O, ,CI'I PHYIR ZHES BYA BA NAS BZUNG
STE, GNAS MED PA'I ZHES PA'I BAR NI, RNAM PAR MI RTOG PA'I
DBYINGS KYI MTSAN NYID DO, ,BYANG CHUB SEMS DPA' SEMS DPA' CHEN
PO RNAM PAR MI RTOG PA'I DBYINGS LA RAB TU GNAS PAS ZHES BYA BA
NAS BZUNG STE, SBRUL BA

DANG MTSUNGS BAR MTHONG NGO ZHES BYA BA'I BAR 'DIS NI DER ZHUGS
PA'I RTAGS SO, ,BDE BA CHEN PO ZHES BYA BA NAS BZUNG STE, BSHAD
PA CHEN PO LA DBANG PO SHIN TU RGYAS PA YANG 'THOB PO ZHES BYA
BA'I BAR 'DIS DE'I PHAN YON NO, ,DUS THAMS CAD DU ZHES BYA BA NAS
BZUNG STE, SANGS RGYAS KYI MDZAD

@124B PA LHUN GYIS GRUB PA YANG RGYUN MI GCOD DO ZHES BYA BA'I
BAR 'DIS NI DE'I LAS SO, ,RIGS KYI BU DAG 'DI LTA STE DPER NA
ZHES BYA BA NAS BZUNG STE, RIGS KYI BU DAG DE LTAR DPE NYE BAR
BKOD PA 'DIS RNAM PAR MI RTOG PA'I DBYINGS SU 'JUG PA KHONG DU
CHUD PAR BYA'O ZHES BYA BA'I BAR

'DIS NI DPE'O, ,TSIG LHAG MA RNAMS KYIS NI THABS STON TO, ,TSIGS
SU BCAD PA GNYIS KYIS NI JI SKAD GSUNGS PA'I DON BSDU BA STE
BSDUS PA'I DON DANG SBYAR RO, ,TSIG GI DON LA SOGS PA NI GDOD
BRJOD PAR BYA STE, DE LA BDAG LA YID CHES PA BSKYED PA DANG, YID
BRTEN DU

RUNG BAS MDO SDE GSUNGS PAR BSTAN PAS DE LA GUS PA BSKYED PA'I
PHYIR YANG DAG PAR SDUD PAR BYED PAS THAMS CAD DU THOG MAR GLENG
GZHI SMOS TE, DE'I PHYIR YID BRTEN DU RUNG BAS GSUNGS PAR NGES PA
SBYIN BAS NA GLANG GZHI ZHES BYA'O, ,DE SKAD CES BYA BA NI DES NI
YANG DAG PAR SDUD PAR BYED PAS

MDO SDE'I DON 'OG NAS 'BYUNG BA MTHA' DAG STON TE, SGRO BTAGS PA
DANG SKUR PA SPANGS PA'I PHYIR RO, ,BDAG GIS ZHES BYA BAS NI
MNGON SUM DU THOB PAR BSTAN PA STE, BDAG NYID KYIS THOS KYI THOS
PA GCIG NAS GCIG TU BRGYUD PA NI MA YIN PA'O, ,THOS PA ZHES BYA
BA 'DIS NI BDAG

GIS MA RTOGS SO ZHES BYA BA BSTAN PA STE, THOS PAR ZAD KYI RTOGS
PA MED PAR RNAM PA GCOD PA'O, ,CHOS KYI DBYINGS THUG SU CHUD PA
'PHAGS PA 'JAM PA'I DBYANGS LA SOGS PA THEG PA CHEN PO YANG DAG
PAR SDUD PAR BYED PAR GRAGS MOD KYI, 'ON KYANG SANGS RGYAS DANG
'DRA

BAR 'DI 'DRA BA'I CHOS RNAM PA THAMS CAD DU RTOGS PA GZHAN LA MI
SRID DE, DE BAS NA DE DAG GIS KYANG, BDAG NYID YANG DAG PAR SDUD
PAR BYED PAR KHAS BLANGS PAS MDO SDE'I DON RNAM PA THAMS CAD DU
MA RTOGS SO ZHES STON TO, ,GZHAN DU NA NI DE NYID STON PA POR
'GYUR TE, ,YANG DAG PAR

SDUD PAR BYED PA MA YIN NO, ,DE NYID NI YID CHES PAR BYED PA'I
RGYU STE, GZHAN DU NA MI SRID PA'I DON SMRAS NA YID CHES PAR MI
'GYUR BA'I PHYIR RO, ,YANG NA THOS ZHES BYA BA 'DIS NI BDAG NYID
'CHAD PA PO DGAG PA STE, GZUNGS 'DI YID BRTEN DU RUNG BAS GSUNGS
PAR STON TE, BDAG NI DE'I

@125A *, ,TSE NA NYEN PAR ZAD KYI 'CHAD PA PO NI MA YIN TE, 'CHAD
PA PO NI BCOM LDAN 'DAS SO ZHES STON PA'I PHYIR RO, ,'O NA YANG
DAG PAR SDUD PA SDUD PAR BYED PAS, BCOM LDAN 'DAS KYIS 'DI SKAD
BKA' STZAL BA ZHES CI'I PHYIR MA BRJOD CE NA, DE SKAD CES SMRAS

PA LA YON TAN LHAG PA CI ZHIG YOD, GAL TE BCOM LDAN 'DAS KYIS
GSUNGS PA NYID DU BSTAN PAR 'GYUR RO, ,ZHE NA, MA YIN TE, BDAG
GIS THOS PA ZHES BYA BA 'DIS KYANG DE BSTAN PAR 'GYUR TE, JI SKAD
GONG DU BSHAD PA BZHIN NO, ,YANG BCOM LDAN 'DAS KYIS 'DI SKAD
BKA'

STZAL PA ZHES SMRAS NA NI YANG DAG PAR SDUD PAR BYED PA BDAG NYID
KYIS MNGON SUM DU THOS BA MA YIN PAR BSTAN PAR 'GYUR TE, DE'I
PHYIR THOS PA GCIG NAS GCIG TU BRGYUD PA LAS 'ONGS PA'I TSIG YIN
PAR DGOS SHING YANG DAG PAR SDUD PAR BYED PA'I TSIG LA SU YANG
YID CHES PAR MI

'GYUR RO, ,'ON TE DE'I PHYIR BDAG GIS THOS PA ZHES BYA BA 'DI
DANG GZHAN YANG SMOS NA NI DE'I TSE TSIG MANGS PAR 'GYUR RO, ,'DI
SKAD BDAG GIS THOS PA ZHES BYA BA DE TZAM GYIS KYANG BRJOD PAR
'DOD PA'I DON RDZOGS PA'I PHYIR BCOM LDAN 'DAS KYIS BKA' STZAL PA
ZHES BYA BA'I

TSIG LHAG PAR 'GYUR RO, ,DE BAS NA BCOM LDAN 'DAS KYIS KYANG
YONGS SU MYA NGAN LAS 'DAS PA CHEN PO LA SOGS PA'I MDO LAS 'DI
SKAD BDAG GIS THOS PA ZHES BYA BA LA SOGS PA'I TSIG RNAMS KYIS
YANG DAG PAR BSDU BA BYOS SHIG CES LUNG PHOG GO, ,DE BAS NA BCOM
LDAN

'DAS KYI LUNG DANG MTHUN BAR YANG DAG PAR SDUD PAR BYED PAS DE
BZHIN DU YANG DAG PAR BSDU BA BYAS PAR 'GYUR TE RGOL BA 'DI NI MI
RUNG NGO, ,GZHAN DAG GIS 'DIR LAN DU SMRAS PA, BCOM LDAN 'DAS KYI
GSUNG GCIG LA SEMS CAN GYI MOS PA SNA TSOGS KYI DBANG GIS RNAM PA
DU

MAR BSHAD PAR SNANG BA'I SHES PA SKYE BAS 'DI NI BCOM LDAN 'DAS
KYIS 'DI SKAD BKA' STZAL BA ZHES BYA BAR MI RUNG NGO, ,DE BAS
BDAG GIS THOS PA ZHES BYA BA 'DIS NI, YANG DAG PAR SDUD PAR BYED
PAS BDAG NYID KYIS THOS PA'I LAM NAS 'ONGS PA'I RIM PA STON PAS
BCOM LDAN 'DAS

@125B KYIS 'DI SKAD BKA' STZAL BA ZHES MI BRJOD DE, BCOM LDAN
'DAS KYIS BSHAD PA DE'I YUL MA YIN PA'I PHYIR RO, ,DE BAS NA MJUG
TU DE SKAD CES BKA' STZAL TO ZHES BRJOD KYI 'DI SKAD BKA' STZAL
TO ZHES NI MA BRJOD DO, ,BCOM LDAN 'DAS KYIS NI YI GE DANG NGES
PA'I TSIG TU BRJOD

PAS CUNG ZAD KYANG MA BSHAD DE, DE NI DUS THAMS CAD DU RNAM PAR
MI RTOG PA'I PHYIR RO, ,BCOM LDAN 'DAS KYIS DBANG TZAM GYIS SEMS
CAN RNAMS LA DE LTAR CHOS STON PAR SNANG BAR 'GYUR TE, DE BAS NA
YANG DAG PAR SDUD PAR BYED PA NYID LA RAB TU SNANG BA DANG MTHUN
PAR THOS PA

THOS ZHES BYA BAR SMRAS KYI, BCOM LDAN 'DAS KYIS 'DI SKAD BKA'
STZAL PA ZHES PA NI MA SMRAS TE, BCOM LDAN 'DAS KYIS YI GE 'BRU
GCIG KYANG MA BSHAD PA'I PHYIR RO ZHE 'O, ,DE YANG MI RUNG STE,
GAL TE YANG DAG PAR SDUD PAR BYED PAS RANG GIS THOS PA'I LAM NAS
'ONGS

SAM, RANG LA SNANG BA TZAM LAS 'ONGS SO ZHES BSTAN NA NI BCOM
LDAN 'DAS KYIS GSUNGS PA KHO NA MA YIN TE, DE'I TSE MDO SDE 'DI
ZHAL NAS GSUNGS PA NYID DU BSTAN PAR BYAS PA MA YIN PAS MA NYAN
PA'I SKYE BO DAG 'DI LA GUS PAR MI SKYED PAR 'GYUR RO, ,GAL TE
'DI BDAG LA

SNANG BA DANG MTHUN PAR BSTAN NA NI DE LA DE BZHIN DU SNANG BA MA
SKYES PA NI MA YIN NA, DE'I TSE BCOM LDAN 'DAS KYIS 'DI SKAD BKA'
STZAL BA ZHES KYANG CI'I PHYIR MA BSTAN, 'ON TE 'CHAD PAR SNANG
BA MED NA NI DE THOS SO SNYAM PA'I SNANG BA'ANG MI 'BYUNG BAR
'GYUR RO, ,BCOM LDAN 'DAS CHOS STON TO, ,

BCOM LDAN 'DAS KYIS 'DI SKAD BKA' STZAL TO ZHES BYA BA LA SOGS PA
YANG DAG PAR SDUD PAR BYED PAS CI'I PHYIR BRJOD PA SMOS SHIG ,GAL
TE GZHAN DAG DAM PA'I CHOS LA GUS PA BSKYED PAR BYA BA'I PHYIR
RANG LA SNANG BA DANG MTHUN PAR 'DI SKAD SMRAS SO ZHE NA NI, GAL
TE DE LTA NA DE BZHIN DU

DANG POR YANG BCOM LDAN 'DAS KYIS 'DI SKAD BKA' STZAL PA ZHES
CI'I PHYIR MA BRJOD GZHAN DU NA SNGAR NI RANG LA SNANG BA TZAM
GYIS BSHAD PAR BSGRUBS LA, PHYIS NI BCOM LDAN 'DAS KYIS DE SKAD
BKA' STZAL TO ZHES MJUG TU BCOM LDAN 'DAS KYIS BKA' STZAL PAR
BSGRUB NA LTAG 'OG 'GAL

@126A *, ,BAR 'GYUR RO, ,BCOM LDAN 'DAS KYIS 'DI SKAD BKA' STZAL
BA ZHES BYA BA DANG, BCOM LDAN 'DAS KYIS DE SKAD CES BKA' STZAL
CES BYA BA'I TSIG 'DI GNYIS NI BSNAN PA MED PAR BYE BRAG CUNG ZAD
KYANG MED DE, YANG DAG PAR SDUD PAR BYED PAS BDAG LA SNANG BA
TZAM DANG

MTHUN PAS TSIG GNYI GA LA BSNAN PA DANG BCAS PAS TSIG SBYAR KYANG
CUNG ZAD KYANG MI 'GAL NA, GANG GIS NA MJUG TU DE SKAD CES BKA'
STZAL TO ZHES BRJOD KYI, 'DI SKAD BKA' STZAL TO ZHES NI MA BRJOD
DO ZHES BYA BA YANG KHUNGS SU MI 'GYUR TE, DE BAS NA 'DI NI CIR
YANG MI RUNG NGO, ,DUS

GCIG NA ZHES BYA BA NI DUS GCIG GI TSE 'AM 'KHOR 'DUS PA NA 'DI
THOS SO ZHES GONG MA DANG SBYAR RO, ,'DIS NI CHOS 'DI THOS PAR
DKA' BAR STON TE, THAMS CAD DU THAMS CAD KYIS 'DI 'DRA BA'I CHOS
THOS PAR MI 'GYUR RO ZHES BSTAN PA'O, ,YANG NA BDAG NYID MANG DU
BSTAN PA

STE; DUS GZHAN NA NI GZHAN YANG THOS PAR STON PA'I PHYIR TE, DUS
GCIG NA BCOM LDAN 'DAS BZHUGS ZHES BYA BA 'OG MA DANG SBYAR RO,
,'DIS NI 'DUL BA'I DGOS PA MTHA' YAS PAS DUS GZHAN NA NI BCOM
LDAN 'DAS GZHAN NA BZHUGS SU SO ZHES STON TO, ,BCOM LDAN

'DAS ZHES BYA BA 'DIS NI DE BZHIN GSHEGS PA'I YON TAN BRJOD PA'I
SGO NAS BYUNG BAR BSTAN PA STE, GZHAN LA YON TAN 'DI LTA BU MI
SRID PA'I PHYIR RO, ,DE LA BDUD BZHI BCOM PA'AM DBANG PHYUG LA
SOGS PA'I YON TAN DANG LDAN PAS BCOM LDAN 'DAS TE, DBANG DANG RAB
TU

LDAN PA DANG, ,GZUGS DANG DPAL DANG GRAGS PA DANG, ,YE SHES DANG
NI NAN TAN DANG, ,DRUG DANG RAB TU LDAN PHYIR RO, ,ZHES JI SKAD
GSUNGS PA LTA BU'O, ,YANG NA SRID PA DANG MYA NGAN LAS 'DAS PA
DANG BRAL BA'AM, SRID PA'I 'GRO BA LAS 'DAS PA'I PHYIR RO, ,YANG
NA MI 'JIGS PA

BZHI THOB NAS 'JIGS PA MA LUS PA DANG BRAL BAS NGES PA'I TSIG GI
TSUL GYIS BCOM LDAN 'DAS ZHES BYA STE, 'PHAGS PA PHYIR MI LDOG
PA'I 'KHOR LO'I MDO LAS, ,NAM MKHA' 'DRA BA'I CHOS DAG NI, ,LUS
CAN RNAMS LA RAB STON KYANG, ,'DI LA 'JIGS PA MED PA STE, ,

@126B DE BAS BCOM LDAN 'DAS ZHES BYA, ,ZHES JI SKAD GSUNGS PA LTA
BU'O, ,RGYAL PO'I KHAB CES BYA BA NI, GRONG KHYER GYI KHYAD PAR
GYI MING STE, SNGON RGYAL PO'I MING KHANG BA'I MING DU BTAGS PAS
MI MA YIN PA DAG GIS MA GTZES PAS DE SKAD BTAGS ZHES GRAG STE, DE
BAS NA GRONG KHYER

DE LA DE SKAD CES BYA'O, ,'DI NI GRONG KHYER THAMS CAD KYI MCHOG
YIN PAS NA DER BSHAD PAS DE BZHIN DU MDO SDE 'DI YANG MDO SDE
THAMS CAD KYI MCHOG TU STON TO, ,BZHUGS ZHES BYA BA NI RNAM PA
GSUM GYIS BZHUGS PA STE, SPYOD LAM GYIS BZHUGS PA DANG, CHOS
'CHAD CING

BZHUGS PA DANG, NANG DU YANG DAG 'JOG LA BZHUGS PA'O, ,KHAMS GSUM
PA THAMS CAD CES BYA BA LA SOGS PAS NI NANG DU YANG DAG 'JOG LA
BZHUGS PA STON TO, ,'DIR SGRIB PA'I DRI MA THAMS CAD DANG BRAL
BA'I PHYIR YID DANG BAR BYED PAS NA KHANG BZANGS ZHES BYA STE, DE
NI

DE BZHIN GSHEGS PA'I BSAM GYIS MI KHYAB PA'I TING NGE 'DZIN TO,
,RNAM PAR MI RTOG PA'I CHOS KYI DBYINGS KYI SNYING PO NI KHANG PA
GANG LA SNYING POR YOD PA DE LA DE SKAD CES BSHAD DE, DE RTOGS
PAS GNAS PA'I PHYIR DE NYID DE'I SNYING PO ZHES BYA'O, ,ZAG PA
MED PAS KHAMS GSUM LAS

'DAS PA'I PHYIR DE NI KHAMS GSUM PA THAMS CAD LAS KHYAD PAR DU
'PHAGS PA YANG YIN LA RNAM PAR MI RTOG PA'I CHOS KYI DBYINGS KYI
SNYING PO YANG YIN NO ZHES BSDU'O, ,YANG NA KHANG PA NI GNAS KYI
KHYAD PAR TE, DE YANG 'JIG RTEN LAS 'DAS PA'I DGE BA'I RTZA BA
LAS BYUNG BAS KHAMS

GSUM GYI SRED PA DAG GIS BDAG GIR MA BYAS PA'I PHYIR, KHAMS GSUM
NA DE LTA BU GZHAN MED PAS KHAMS GSUM PA THAMS CAD LAS KHYAD PAR
DU 'PHAGS PA ZHES BYA'O, ,CHOS KYI DBYINGS RTOGS PA LAS BYUNG
BA'I PHYIR RNAM PAR MI RTOG PA'I CHOS KYI DBYINGS KYI SNYING PO
LAS BYUNG BA'I

GNAS DE LA DE SKAD CES BSHAD DO, ,DE YANG BSOD NAMS DANG YE SHES
KYI TSOGS ZAB CING RGYA CHE BA GZHAL DU MED PAS RNAM PAR SBYANGS
PA'I YE SHES KYI MIG CAN BYANG CHUB SEMS DPA' RNAMS KYI SPYOD YUL
TE, DMAN PA LA MOS PA MIG SER GYI NAD KYIS THEBS PA LTA BU'I YE
SHES KYI

@127A *, ,MIG CAN NYAN THOS LA SOGS PA DAG GIS NI MA YIN NO, ,DE
BAS NA NYAN THOS KYI MDO SDE BSTAN PA LAS NI RNAM PA 'DI LTA BU
MA GSUNGS TE, BCOM LDAN 'DAS KYI 'BYOR PA'I RNAM PA THAMS CAD LA
DMAN PA LA MOS PA'I SEMS CAN RNAMS KYIS JI LTA BA BZHIN

DU MOS PAR MI NUS TE, DE BAS NA MOS PA JI LTA BA BZHIN DU SEMS
CAN GYI BSAM PA DANG 'TSAM PAR NYAN THOS LA SOGS PA DAG LA BCOM
LDAN 'DAS NYID KYANG SPYOD PA CHUNG DU STON TO, ,BYANG CHUB SEMS
DPA' RNAMS LA NI RGYA CHEN PO YANG MI 'GAL LO, ,GNAS DBEN PA 'DI

BSTAN PAS KYANG BCOM LDAN 'DAS NANG DU YANG DAG 'JOG LA BZHUGS PA
NYID DU BSTAN TO, ,RGYAL PO'I KHAB NA BZHUGS PAS NI GZHAN GYI DON
PHUN SUM TSOGS PA BSTAN TO, BDAG GI DON DANG GZHAN GYI DON PHUN
SUM TSOGS PAR DER BZHUGS SO, ,DE BAS NA YUL GYI KHYAD PAR

KHO NA BRJOD KYI, DUS KYI KHYAD PAR NI MA YIN TE, 'DI LTAR YUL
GYI KHYAD PAR BRJOD PAS NI, DE NA BCOM LDAN 'DAS CHOS 'CHAD PAS
BZHUGS PA DANG, SPYOD LAM GYIS BZHUGS PA BSTAN TO, ,BZHUGS PA
GNYIS POS NI BCOM LDAN 'DAS GZHAN GYI DON MDZAD PAR SHES PAR
BYA'O, ,

'DI LTAR CHOS 'CHAD CING BZHUGS PAS NI, YANG DAG PAR BSTAN PA
DANG, YANG DAG PAR 'DZIN DU 'JUG PA DANG, GZINGS BSTOD PA DANG,
RAB TU DGA' BAR MDZAD PAS NGAN 'GRO DANG 'KHOR BA LAS BKROL TE,
BDE 'GRO DANG THEG PA GSUM LA RAB TU BKOD PAS BCOM

LDAN 'DAS SEMS CAN GYI DON DPAG TU MED PA MDZAD PAR SHES PAR
BYA'O, ,SPYOD LAM GYIS BZHUGS PAS KYANG BSOD SNYOMS LA RGYU BA LA
SOGS PAS NA GRONG GI BUD MED DANG, RGAN PO DANG, NAD PA DANG,
DBUL PO LA SOGS PAS BCOM LDAN 'DAS LA BSOD SNYOMS LA SOGS CUNG

ZAD KYANG PHUL BAS KYANG BSOD NAMS DPAG TU MED PA RAB TU 'PHEL
BA'I PHYIR RO, ,NGO MTSAR SNA TSOGS RGYUN DU BSTAN PAS LONG BA LA
SOGS PAS NI MIG LA SOGS PA 'THOB PA DANG, MA DAD PA RNAMS KYI DAD
PA BSKYED PA DANG, DAD PA RNAMS KYI DAD PA 'PHEL BAR BYA BA'I

@127B PHYIR TE; MDO STE LAS JI SKAD 'BYUNG BA BZHIN NO, ,BCOM
LDAN 'DAS KYI BZHUGS PA GNYIS KYIS NI GZHAN GYI DON DPAG TU MED
PA NYID DU SHES PAR BYA'O, ,DUS KYI KHYAD PAR BRJOD PAS NI PHUN
SUM TSOGS PA GANG YANG MI STON PAS DE BAS NA DE NI GANG DU YANG
MA SMOS TE, YANG DANG YANG

GZHAN DU 'GYUR BAS DUS LA NGES PA MED DE, BRTAG DKA' BA'I PHYIR
RO, ,SKAD CIG MA GCIG LA YANG SANGS RGYAS DANG BYANG CHUB SEMS
DPA' RNAMS BSKAL PA DANG, ZHAG DANG, ZLA BA LA SOGS PA'I DBYE BA
DU MA STON PA'I PHYIR RO, ,DE BAS NA DUS LA NGES PA BYA BAR MI
NUS

PAS GANG DU YANG MA SMOS SO, ,GZHAN DAG GIS LAN DU SMRAS PA, DUS
DE NYID KYI TSE, BCOM LDAN 'DAS YUL GZHAN DU YANG SNANG BAS YUL
THA DAD PA NAS LHAGS PA RNAMS DUS KYI KHYAD PAR BRJOD PA NA DE'I
TSE NA NI BCOM LDAN 'DAS NGED KYI DRUNG NA BZHUGS SO, ,NGED KYI

DRUNG NA BZHUGS SO ZHES RTZOD PAR 'GYUR TE, DE BAS NA DUS KYI
NGES PA NI MA BYAS SO ZHE'O, ,DE LA YUL GYI KHYAD PAR 'DI SMAS
PAS CI'I PHYIR RTZED PAR MI 'GYUR BA SMROS SHIG ,DE'I TSE BCOM
LDAN 'DAS YUL GZHAN NA YANG SNANG BA'I PHYIR RO, ,'ON TE BCOM
LDAN 'DAS

KYI MTHU'I KHYAD PAR BSAM GYIS MI KHYAB PA LA MOS PAS DE DAG DER
RTZOD PAR MI 'GYUR NA NI, DE LTA NA GANG DUS LA YANG NGES PAR MI
'GYUR TE 'DI NI GYI NA'O, ,NANG DU YANG DAG 'JOG LA BZHUGS PAS NI
BDAG GI DON PHUN SUM TSOGS PA BSTAN TE, DON GNYIS PHUN SUM TSOGS

PA'I STON PA LA NI SKYABS SU 'GRO BAR RIGS PA'O, ,DES GSUNGS PA'I
LUNG NI MI SLU BAS TSAD MAR RIGS TE, DE BAS NA BCOM LDAN 'DAS
KYIS GSUNGS PA LA GUS PA BSKYED PA'I PHYIR PHUN SUM TSOGS PA GNYI
GA SMOS SO, ,YANG 'DI LA DBANG SU YOD SNYAM PA LA, CHEN PO

ZHES BYA BA GSUNGS TE, NYON MONGS PA BCOM PA'I PHYIR DGE SLONG
NGO, ,DE DAG 'DUS PA LA BDUD LA SOGS PAS DBYER MI PHYED DE 'DUS
PAS NA DGE 'DUN ZHES BYA'O, ,BYANG CHUB SEMS DPA'I TSOGS CHEN PO
ZHES BYA BA NI, THABS CIG CES BYA BA DANG SBYAR RO, ,DE DAG NI
SEMS

@128A *, ,CAN RNAMS LA KHONG DU CHUD PAR BYED PA'AM, BYANG CHUB
LA 'JOG PA'AM, BYANG CHUB SEMS DPAS NA BYANG CHUB SEMS DPA'O, ,DE
DAG GI TSOGS NI 'DUS PA STE, TSOGS GNYI GA YANG GRANGS DANG YON
TAN GNYIS KYI CHEN PO'O, ,THEG PA CHEN PO LA YANG

NYAN THOS RNAMS 'JUG PAR 'GYUR BA BSTAN PA'I PHYIR, THEG PA CHEN
PO'I MDO SDE BSHAD PA LA NYAN THOS RNAMS KYANG BSHAD KYI, BYANG
CHUB SEMS DPA' RNAMS NI NYAN THOS KYI MDO STE BSHAD PA LA MA YIN
TE, DE DAG DER MI 'JUG PA'I PHYIR RO, ,DGE SLONG GI DGE 'DUN NI
RAB TU

BYUNG BAR 'DRA BA DANG, BYA BA BYAS PA DANG, BDAG GI DON LHUR LEN
NA BAS RTAG TU BCOM LDAN 'DAS KYI ZHA 'BRING BYED PA DANG, RAB TU
BYUNG BA RNAMS LA GUS PA BYA BAR BRJOD PA'I PHYIR GONG DU BSTAN
TO, 'DI LTA STE ZHES BYA BA LA SOGS PAS BYANG CHUB SEMS DPA'
RNAMS KYI MING

BRJOD PA NI DE DAG MTHU CHEN POR GRAGS PA DANG, MDO SDE YANG DE
DAG GI PHYIR BSHAD PA'I PHYIR RO, ,NYAN THOS RNAMS KYI MING MA
BRJOD PA NI DE DAG DE LAS BZLOG PA'I PHYIR RO, ,SEMS DPA' CHEN PO
ZHES BYA BA NI, SEMS CAN GYI TSOGS CHEN PO BSGRAL BA'I PHYIR GO
CHA BGOS PA

DANG, BLO CHE BA DANG, GTONG BA CHEN PO DANG LDAN PA DANG, MTHU
CHEN PO'I PHYIR RO ZHES SHES RAB KYI PHA ROL TU PHYIN PA LAS
GSUNGS PAS NA SEMS DPA' CHEN PO'O, ,YANG NA CHOS DANG, SEMS
BSKYED PA DANG, BSAM PA DANG, MOS PA DANG, TSOGS DANG, DUS DANG,
YANG DAG

PAR 'GRUB PA CHE BAS NA SEMS DPA' CHEN PO'O, ,DE LA CHOS CHEN PO
NI, BYANG CHUB SEMS DPA' RNAMS KYI SHES RAB KYI PHA ROL TU PHYIN
PA STONG PHRAG BRGYA PA LA SOGS PA'I CHOS RAB TU RGYA CHE BA'I
PHYIR RO, ,SEMS BSKYED PA CHEN PO NI DE DAG NYID BLA NA MED PA
YANG DAG PAR RDZOGS PA'I

BYANG CHUB TU SEMS BSKYED PA'I PHYIR RO, ,BSAM PA CHEN PO NI SEMS
CAN THAMS CAD LA PHAN PA DANG BDE BA BYA BAR SEMS PA'I PHYIR RO,
,MOS PA NI CHEN PO NI ZAB CING RGYA CHE BA'I CHOS LA MOS PA'I
PHYIR RO, ,TSOGS CHEN PO NI BSOD NAMS DANG YE SHES KYI TSOGS CHEN
PO DPAG TU MED

@128B PA'I PHYIR RO, ,DUS CHEN PO NI BSKAL PA GRANGS MED PA GSUM
DU BRTZON 'GRUS BRTZOMS PAS BYANG CHUB 'THOB PA'I PHYIR RO, ,'DI
DAG THAMS CAD KYIS NI RGYU CHEN PO BSTAN TO, ,YANG DAG PAR 'GRUB
PA CHEN PO 'DIS NI 'BRAS BU STE, BLA NA MED PA YANG DAG PAR
RDZOGS PA'I BYANG CHUB

'THOB PA'I PHYIR RO, ,RNAM PAR MI RTOG CES BYA BA NI PHYIN CI LOG
TU MI RTOG PAS RNAM PAR MI RTOG STE, LOG PAR RTOG PA SPANGS PA'I
PHYIR RO, ,'DI LA 'DIS RNAM PAR MA BRTAGS PAS NA RNAM PAR MI RTOG
PA STE, DE BZHIN NYID DANG, YANG DAG PA'I YE SHES SO, ,DES DE
THOB PAS,

SNANG ZHING GSAL BAS NA RNAM PAR MI RTOG SNANG BA'O, ,RNAM PAR MI
RTOG PA NI ZLA BA BZHIN DU BSAL BAR BYED PAS NA RNAM PAR MI RTOG
ZLA BA'O, ,RNAM PAR MI RTOG PA'I YE SHES LA DBANG THOB PA'I PHYIR
DE LA DPA' BAS NA RNAM PAR RTOG MED DPA' BA'O, ,RNAM PAR MI RTOG
PA'I

DBANG DU BYAS NAS RNAM PAR MI RTOG PA'I CHOS THEG PA CHEN PO DES
MNGON SUM DANG BRGYUD DE BSHAD PA'I PHYIR DE STON PA LA MKHAS PA
GANG YIN PA DE LA DE SKAD CES BYA'O, ,RNAM PAR RTOG MED NGO BO
NYID, ,CES BYA BA NI RNAM PAR MI RTOG PA'I YE SHES KYI BDAG NYID
DU GYUR PA'I PHYIR RO, ,RNAM

PAR MI RTOG PA'I YE SHES LA DBANG THOB PAS NA, RNAM PAR RTOG MED
DBANG PHYUG GO, ,RNAM PAR MI RTOG CING DMIGS PA MED PA'I BYAMS PA
CHEN PO LA DBANG STE DBANG THOB PAS NA RNAM PAR RTOG MED BYAMS PA
CHE PO'I DBANG PHYUG GO, ,THUGS BRTZE BAS SKAL BA YOD PA

DANG SKAL BA MED PA'I SEMS CAN THAMS CAD LA GZIGS PA'I DBANG PO
STE DBANG THOB PAS NA SPYAN RAS GZIGS DBANG PHYUG GO, ,MING LHAG
MA RNAMS NI KHONG DU CHUD PAR SLA BAS RNAM PAR MA PHYE'O, ,JI
SKAD DU BSHAD PA'I MING DON DANG LDAN PA'I BYANG CHUB SEMS DPA'
RNAMS KHO NA'I

MING BRJOD PA NI DE DAG GTZO BO YIN PA'I PHYIR TE, ,DE'I TSE RNAM
PAR MI RTOG PA LAS BRTZAMS NAS CHOS STON PA'I PHYIR RO, ,TSUL
BZHIN MA YIN PA YID LA BYED PA'I RNAM PAR RTOG PA RID DU SPANGS
PA DAG KHO NAS DAM PA'I CHOS 'DI MNYAN PA DANG MOS PAR NUS TE,
GZHAN GYIS NI MA YIN NO ZHES BSTAN

@129A *, ,PA'I PHYIR RO, ,GLENG GZHI BSHAD ZIN TO, ,GLENG BSLANG
BA STE, DE NAS ZHES BYA BA LA SOGS PA GSUNGS SO, ,YONGS SU BSKOR
ZHES BYA BA NI KUN NAS TE, 'KHOR DE RAB TU MANG BA'I PHYIR RO,
,MDUN GYIS BLTAS ZHES BYA BA NI MDUN GYIS PHYOGS PA STE, GUS

PA BSKYED PAR BYA BA'I PHYIR RO, ,CHOS RNAMS KYI RNAM PAR MI RTOG
PA NYID LAS BRTZAMS TE ZHES BYA BA NI CHOS THAMS CAD NI YOD PA
DANG MED PA LA SOGS PA'I CHOS LAS 'DAS PA STE, DE BAS NA RNAM PAR
MI RTOG PA NI BRJOD DU MED PA'O, ,CHOS RNAMS KYI RNAM PAR MI RTOG
PA'I CHOS NYID DE BRJOD

PA'I PHYIR CHOS STON TE, SKABS 'DIR BCOM LDAN 'DAS KYIS MDO SDE
'DI GSUNGS SO, ,DE BAS NA JI SKAD GSUNGS PA'I CHOS STON PA NA
'KHOR SNOD DU RUNG BAR MKHYEN NAS GZUNGS 'DI NYAN DU GZHUG PA'I
PHYIR BCOM LDAN 'DAS KYIS YANG DAG PAR 'DZIN DU 'JUG PA'O, ,YANG
DAG PAR

'DZIN DU 'JUG PA BSTAN PA'I PHYIR, DE NAS BCOM LDAN 'DAS KYIS
ZHES BYA BA LA SOGS PA GSUNGS SO, ,DE NAS ZHES BYA BA NI SKABS
RGYUN CHAGS PA'O, ,'KHOR LA KUN DU GZIGS PA NI 'CHAD PAR BZHED PA
BSTAN PA'AM, SKAL BA YOD PA DANG, SKAL BA MED PA BRTAG PA'I

DON TO; ,GAL TE BCOM LDAN 'DAS NI RTAG TU MNYAM PAR GZHAG PAS
DE'I PHYIR GZIGS ZHES BYA BA MI RIGS SO ZHE NA, DUS JI LTA BA
BZHIN DU SKAL BA YOD PA DANG SKAL BA MED PA MKHYEN PA DANG KHYAD
PAR MDZAD PAS DE'I PHYIR RTAG TU MNYAM PAR GZHAG PA NYID DE, 'DI
NI JI NA'O, ,

YANG DAG PAR 'DZIN DU 'JUG PA 'DI YANG TSIG GIS 'JUG PAR MDZAD PA
DANG, 'BRAS BU BSTAN PAS SO, ,ZUNG SHIG CES BYA BA NI TSIG GIS
'JUG PAR MDZAD PA'O, ,BZUNG BA DE YANG TSIG DANG DON DANG BSGRUB
PAS SO, ,DE BZUNG NA ZHES BYA BA LA SOGS PAS NI 'BRAS BU BSTAN

PAS SO; ,'BRAS BU DE YANG, RING BA DANG, NYE BA STE, RING BA NI
SANGS RGYAS SU 'GRUB PA'O, ,NYE BA NI GANG MOS PAS SPYOD PA DANG,
SA LA 'JUG PA NA GONG NAS GONG DU DUS THAMS CAD DU MNGON PAR SHES
PA LA SOGS PA YON TAN GYI KHYAD PAR 'THOB PA'O, ,MYUR BA MYUR BAR
ZHES BYA

@129B BA NI SKYEN PA SKYEN PAR RO, ,SGRUB CES BYA BA NI SKYED
PA'O, ,RTAG TU KHYAD PAR DU YANG 'GRO'O ZHES BYA BA NI BYE BRAG
'THOB PAR 'GYUR ZHES BYA BA'I THA TSIG GO, ,KHA CIG TU NI 'DI LTA
BUS 'DUL BA'I SKYE BO DAG NYE BAR GYUR PAS BCOM LDAN 'DAS NYID
KYI YANG DAG PAR 'DZIN DU 'DZUD DO, ,KHA CIG

TU NI ZHUS KYANG MI 'CHAD DE, DE NA DE LTA BU'I CHOS KYI SNOD DU
GYUR PA MED PAR SHES PAR BYA'O, ,DA NI GSOL BA 'DEBS PA STE, DE
NAS ZHES BYA BA LA SOGS PA GSUNGS SO, ,GAL TE BCOM LDAN 'DAS
'CHAD BZHED PAR SHES NA BCOM LDAN 'DAS LA CI'I PHYIR GSOL BA

'DEBS, DE NYID KYI PHYIR TE, 'DI LTAR GANG GI PHYIR BCOM LDAN
'CHAD PA BZHED PAR SHES PA DE NYID KYI PHYIR BYANG CHUB SEMS DPA'
DAG GSOL BA 'DEBS TE, MA GSOL BAR CHOS 'DI LTA BU MI 'CHAD DE,
BCOM LDAN 'DAS DANG, CHOS RNAMS KYI CHE BA'I BDAG NYID BRJOD

PA'I PHYIR RO, ,BYANG CHUB SEMS DPA' RNAM PAR MI RTOG SNANG BA
DES CHOS KYI DBYINGS NYID KHONG DU CHUD PAS GZUNGS KYI DON RIG TU
ZIN KYANG CHOS MNYAN PAS NGOMS PAR MI BYA'O ZHES GZHAN DAG LA
BSTAN PA'I PHYIR GSOL BA BTAB PO, ,STAN LAS LANGS PA LA SOGS PA'I
RGYU NI

BCOM LDAN 'DAS LA GUS PAR BYA BA DANG, 'DI BZHIN GSOL BA THOB
SHIG PAR GZHAN DAG LA BSTAN PA'I PHYIR RO, ,THOS NAS 'DZIN PA
ZHES BYA BA 'DIS NI GZUNGS BSHAD PA'I DON CHEN PO STON TE, BDAG
DANG GZHAN GYI DON SGRUB PA'I PHYIR RO, ,TSUL BZHIN YID LA BGYID

PA ZHES BYA BA NI DE'I DON JI LTA BA BZHIN DU BSAM PA DANG BSGOM
PA'O, ,BCOM LDAN 'DAS THAMS CAD MKHYEN PAS JI LTAR GZUNGS 'DI
BSHAD PAS GZHAN DAG 'DI LA BDAG DANG GZHAN GYI DON CHEN PO 'GRUB
PAR 'GYUR BA MKHYEN MOD KYI, 'ON KYANG GSOL BA MA BTAB PA LA BCOM

LDAN 'DAS DON MED PAR CUNG ZAD KYANG MI 'CHAD DE, BCOM LDAN 'DAS
LAS CHOS THOS NAS GZUNGS LA SOGS PA NAN TAN GYIS SGRUBS SHIG PAR
GZHAN DAG LA BSTAN PA'I PHYIR 'DI GSOL TO, ,DE SKAD CES GSOL BA
BTAB PA LA GNANG BAR DGONGS NAS, BCOM LDAN 'DAS KYIS

@130A *, ,'KHOR SNOD DU RUNG BAR MDZAD PA'I PHYIR BSDUS PA'I DON
LNGA PA STE, DE'I PHYIR ZHES BYA BA LA SOGS PA GSUNGS SO, ,NYE
BAR SBYOR BA 'DI NI SPYI YIN PAS RGYU BSTAN PA STE, BSHAD DO ZHES
BYA BA'I TSIG DE DANG SBYAR RO, ,YANG NA NYON ZHES BYA BA LA SOGS
PA DANG NGO, ,GAL

TE KHYED CAG NYAN PA LA SOGS PAS SGRUB NA DE'I PHYIR NGAS BSHAD
DO ZHES BYA BA'AM, GANG GI PHYIR NGAS BSHAD PA DE'I PHYIR KHYED
CAG NYON CIG CES BYA BA LA SOGS PA DANG SBYAR RO, ,NYON LA ZHES
BYA BA NI RNA BLAGS TE NYAN DU 'JUG PA'O, ,LEGS PAR ZHES BYA BA
NI PHYIN CI MA LOG PAR 'DZIN DU GZHUG

BA'O; ,RAB TU YID LA ZUNG SHIG CES BYA BA NI KUN DU 'DZIN DU 'JUG
GZHUG PA'O, ,'DIS NI SNOD KHAS PHUB PA DANG, MI GTZANG BA DANG,
RDOL BA LTA BU DGAG PA'I PHYIR GO RIMS BZHIN TE 'KHOR SNOD DU
RUNG BAR MDZAD PA'O, ,BSHAD DO ZHES BYA BA NI DE LTA NA NGAS
BSHAD KYIS

GZHAN DU SNOD KHAS PHUB PA DANG, MI GTZANG BA DANG, RDOL BA LA
CHAR BAB PA DANG 'DRA NA NI BSHAD PA DON MED PAR 'GYUR RO ZHES
DGONGS PA'O, ,YANG NA NGA NI 'CHAD PAR ZAD DE, KHYED RNAMS KYIS
MNYAN PA DANG GZUNG BA LA SOGS PA LA NAN TAN GYIS SGRUBS SHIG PAR
STON TO, ,

GZHAN DU NA GAL TE BCOM LDAN 'DAS NYID KYIS THAMS CAD MDZAD PAR
GYUR NA NI DE'I TSE YID DU MI 'ONG BA'I LAS LA SOGS PA'I SGRIB
PAS SEMS CAN DMYAL BA LA SOGS PAR SU YANG MI SMIN PA ZHIG NA,
BCOM LDAN 'DAS KYIS NI THAMS CAD MDZAD PAR MI SPYOD DO, ,DE LTA
BAS NA SEMS

CAN DE DAG LUS KYI NYES PAR SPYOD PA LA SOGS PA LA MI BRTEN PAR
BYA BA'I PHYIR CI CHOS BSTAN PAR BYA BA 'AM, 'ON TE DE DAG GI LUS
DANG SEMS KYI TSUL SGYUR, LUS LA SOGS PA NI RANG GI GNAS DANG
'BREL BAR 'BYUNG BAS GZHAN GYI LUS LA SOGS PA'I DNGOS POR BSGYUR

DU BTUB MI SRID DO, ,DE'I PHYIR CHOS RNAMS BSGYUR DU MI RUNG BA
SEMS CAN RNAMS NI LAS BDAG GIR BYA BA YIN NO, ,DE BAS NA DE BZHIN
GSHEGS PA 'CHAD PA STE, KHYED CAG NYID KYIS SGRUB PAR BYOS ZHES
GSUNGS SO, ,YANG SMAN PAS MA NYES SMAN GYIS MA YIN TE, NAD PA DE
NYID

@130B KYIS NI NYES PAR GYUR, ,CES GSUNGS SO, ,BCOM LDAN 'DAS KYI
LTAR NYAN ZHES BYA BA NI KHAS BLANGS PA'O, ,DA NI BCOM LDAN 'DAS
KYIS ZHES BYA BAS BYANG CHUB SEMS DPA' NYAN PA RNAMS LA GNAS PA
LA SOGS PA'I DON STON TO, ,'DI LA 'DIS RNAS PAR MI RTOG PAS RNAM
PAR MI RTOG

PA STE; DE BZHIN NYID DANG, RNAM PAR MI RTOG PA'I YE SHES SO,
,DE'I CHED DU CHOS GANG BSHAD PA DE NI RNAM PAR MI RTOG PA'I
DBANG DU BYA BA'O, ,DE NI THEG PA CHEN PO MTHA' DAG STE, THAMS
CAD KYANG DE BZHIN NYID DANG, BYANG CHUB LA GZHOL BA'I PHYIR TE,
DGONGS PA NGES PAR 'GREL BA LAS, CHOS

'DI DAG THAMS CAD NI DE BZHIN NYID LA GZHOL BA, DE BZHIN NYID LA
'BAB PA, DE BZHIN NYID LA BAB PA, BYANG CHUB LA GZHOL BA, BYANG
CHUB LA 'BAB PA, BYANG CHUB LA BAB PA ZHES RGYA CHER JI SKAD
GSUNGS PA LTA BU'O, ,DE'I CHOS THOS TE ZHES BYA BA NI THOS PA'I
SHES RAB KYIS SO, ,RNAM PAR MI

RTOG PA LA BSAM PA GZHAG NAS ZHES BYA BA NI RNAM PAR MI RTOG PA
RNAM PA GNYIS SU JI SKAD GSUNGS PA LA DAD PA DANG 'DUN PA'I MTSAN
NYID KYIS TE, BSAMS PA'I SHES RAB KYIS BSAM PA BSTAN PAR BYAS NAS
DES RAB TU BSTAN PA DANG, DAD PAS NI MNGON PAR YID CHES PA SKYE

ZHING 'DUN PAS NI MOS PA 'PHEL BAR 'GYUR BA'I PHYIR TE, RNAM PAR
MI RTOG PA LA BSAM PA GZHAG PA DE LAS GZHAN DAG GIS BSKYOD MI NUS
PA'I DON TO, ,THOS PA DANG BSAM PA'I SHES RAB LA GNAS PA DES NI
BSDUS PA'I DON DRUG PA BSTAN TO, ,DE LA RAB TU GNAS PA'I BSGOM

PA LA SBYOR BAS DE'I 'OG TU MTSAN MA RNAMS YONGS SU SPOD PAR YANG
DAG PAR SBYOR BAS NA, MTSAN MA THAMS CAD YONGS SU SPONG STE ZHES
BYA BA BSDUS PA'I DON BDUN PA GSUNGS SO, ,MTSAN MA DE YANG RNAM
PA BZHI STE, MI MTHUN PA'I PHYOGS KYI MTSAN MA DANG, GNYEN PO'I

PHYOGS KYI MTSAN MA DANG, GNYEN PO BSGOM PA'I 'BRAS BU'I MTSAN
MA'O, ,'DI DAG NI GONG NAS GONG DU YANG ZHING PHRA BAS NA, GOS
KYI DRI MA BKRU BA'I RIM PA BZHIN DU JI LTAR RAGS RIM DU SPANG
BA'I RIM PA BSTAN PA'I PHYIR DE THOG MA NYID DU RANG BZHIN LA
RNAM PAR RTOG PA'I MTSAN

@131A *, ,MA THAMS CAD YONGS SU SPONG NGO ZHES BYA BA GSUNGS SO,
,THOG MA MED PA'I DUS NAS MA RIG PA'I DBANG GIS THAMS CAD KYI
RANG BZHIN YID LA MNGON PAR 'DU BYED PA MED PAR 'JUG PA NI RANG
BZHIN GYI MTSAN MA RNAMS SO, ,DE DAG KYANG MDOR BSDU NA GZUNG BA
DANG

'DZIN PA'I DNGOS PO RNAM PA GNYIS SU 'JUG STE, GZUNG BA 'AM 'DZIN
PA YANG RUNG ZHES GANG GSUNGS PA'O, ,DE LA GZUGS NYE BAR LEN PA'I
PHUNG PO LA NI GZUNG BA'I DNGOS POR 'JUG PHUNG PO LHAG MA BZHI LA
NI 'DZIN PA'I DNGOS POR TE, RGYAS PAR NI NYE BAR LEN PA'I PHUNG

PO THA DAD PAS RNAM PA LDAR DBYE STE, ZAG PA DANG BCAS PA'I DNGOS
PO NI NYE BAR LEN PA'I PHUNG PO LNGA RNAMS TE ZHES BYA BA GANG
GSUNGS PA STE, NYE BAR LEN PA RNAMS NI NYON MONGS PA RNAMS SO,
,DE LAS BYUNG BA'I PHUNG PO RNAMS NI NYE BAR LEN PA'I PHUNG PO
RNAMS SO, ,GAL TE THOG MA

MED PA'I DUS NAS MA RIG PA'I DBANG GIS ZHUGS PA'I RANG BZHIN GYI
MTSAN MA 'DI DAG BYUNG NA DE DAG SPANG BAR JI LTAR NUS TE, DE DAG
TSER MA DBYUNG BA BZHIN DU SEMS LAS GSAL BAR NI MI RUD NGO SNYAM
DU SEMS PA'I BSAM PAS DE DAG JI LTAR SPANG ZHES 'DRI BA'I LAN DU
'DIR,

MNGON DU ZHES BYA BA LA SOGS PA GSUNGS TE, MNGON DU ZHES BYA BA'I
BSHAD PA NI SNANG BAR 'GYUR BA ZHES BYA BA'O, ,GANG GI TSE SNANG
BAR 'GYUR BAS MNGON DU 'GYUR BA DE'I TSE YID LA MI BYED PAS SPANG
BAR BYA'O, ,'DIR YID LA MI BYED PA NI YID LA BYED PA MED PA TZAM
NI MA YIN TE, MED PA NI DNGOS PO MED PAS

GANG GI RGYU'I DNGOS POR YANG MI 'THAD PA'I PHYIR RO, ,YANG DAG
PAR SO SOR RTOG PA MED PAR NI SNANG BAR GYUR PA'I GZUGS LA SOGS
PA'I MTSAN MA RNAMS YID LA BYED PAR MI NUS PA'I PHYIR RO, ,YID LA
BYED PA DE LAS GZHAN YID LA MI BYED PA YANG MA YIN TE, GZUGS LA
SOGS PA

GZHAN GANG CI YANG RUNG BA DAG KYANG YID LA MI BYED PAR THAL BAR
'GYUR BA'I PHYIR TE, DE DAG GI GNYEN PO NI MA YIN NO, ,DE LTA BAS
NA YID LA BYED PA DE DANG MI MTHUN PA YANG DAG PAR SO SOR RTOG
PA'I MTSAN NYID YID LA MI BYED PA GANG YIN PA DE NYID YID LA MI
BYED PAR DGONGS TE,

@131B MI MTHUN PA'I DON GYIS DGAG PA GZUNG BA'I PHYIR MI MDZA' BA
DANG BRDZUN PA LA SOGS PA BZHIN NO, ,YANG NA YID LA MI BYED PA NI
'BRAS BUR GYUR PA'I PHYIR YANG DAG PAR SO SOR RTOG PA LA YID LA
MI BYED PA'I SGRAR GDAGS PAS BRJOD DE 'BRAS BU TZAM BSTAN PAS
KYANG DON GYI SHUGS KYIS DE LA BYA BAR

MNGON NO, ,DE LTAR NA MTSAN MA RNAMS YONGS SU SPANG BAR NUS TE,
'DI LTAR MA RIG PA'I DBANG GIS PHYIN CI LOG GI RNAM PAS GZUGS LA
SOGS PA'I MTSAN MA SNANG BA DAG RNAL 'BYOR BAS SO SOR BRTAGS NA
GANG GI TSE MI DMIGS PA DE'I TSE MNGON PAR ZHEN PA RNAMS SPONG
BA'I PHYIR

RO; ,DE DAG RNAM PAR SPANGS NA MTSAN MA MED PA YANG RAB TU RTOGS
SO, ,SGRIB PA RNAMS SPANGS NAS DRI MA MED PA'I YE SHES KYANG
'CHAR TE 'DOD CHAGS LA SOGS PA'I BAG LA NYAL BA RNAMS MA LUS PAR
SPANGS PA YANG 'THOB PAR 'GYUR RO, ,DE SKAD DU 'PHAGS PA DKON
MCHOG SPRIN LAS

KYANG; DE DE LTAR SKYON LA MKHAS PAS SPROS PA THAMS CAD DANG BRAL
BAR BYA BA'I PHYIR STONG BA NYID SGOM PA LA RNAL 'BYOR DU BYED
DO, ,DE STONG PA NYID LA SGOM PA MANG BAS GNAS GANG DANG GANG DAG
LA SEMS 'JUG CING, SEMS MNGON PAR DGA' BA'I GNAS DE DANG DE LA
RANG BZHIN

YONGS SU BTZAL NA STONG PAR RTOGS SO, ,SEMS GANG YIN PA DE YANG
YONGS SU BRTAGS NA STONG PAR RTOGS SO, ,SEMS GANG GIS YONGS SU
BRTAGS PA DE YANG YONGS SU BTZAL NA STONG PAR RTOGS SO, ,DE DE
LTAR RTOGS PAS MTSAN MA MED PA LA RNAL 'BYOR DU BYED DO ZHES

GSUNGS SO, ,'PHAGS PA DKON MCHOG BRTZEGS PA LAS KYANG, ,TSUL
KHRIMS LA NI GNAS NAS TING NGE 'DZIN KYANG 'THOB, ,TING NGE 'DZIN
RNAMS THOB PAS SHES RAB SHIN TU SGOM, ,SHES RAB KYIS NI YE SHES
RNAM PAR DAG PA 'THOB, ,CES GSUNGS SO, ,'PHAGS PA DGONGS

PA NGES PAR 'GREL PA LAS KYANG, BSAM GTAN GYIS NI NYON MONGS PA
RNAMS RNAM PAR 'JIL LO, ,SHES RAB KYIS NI BAG LA NYAL YONGS SU
SPONG NGO ZHES GSUNGS SO, ,'PHAGS PA TING NGE 'DZIN GYI RGYAL
PO'I MDO LAS KYANG, GAL TE CHOS LA BDAG MED SO SOR RTOG ,SO SOR
DE BRTAGS

@132A *, ,GAL TE SGOM PA NI, ,DE NYID MYA NGAN 'DAS THOB 'BRAS
BU'I RGYU, ,RGYU GZHAN GANG YIN DES NI ZHIR MI 'GYUR, ,ZHES
GSUNGS SO, ,'DI NYID LAS KYANG, JI LTAR GNAS PA DE DAG LA NYE BAR
BRTAGS PAS RNAM PAR MI RTOG PA'I DBYINGS SU 'JUG CE NA ZHES 'OG
NAS GSUNGS SO, ,DE LTA

BAS NA YANG DAG PAR SO SOR RTOG PA'I MTSAN NYID NI 'DIR YID LA MI
BYED PAR DGONGS SO, ,DE NI RNAM PAR RTOG PA'I NGO BO NYID YIN MOD
KYI 'ON KYANG DE NYID LAS BYUNG BA YANG DAG PA'I YE SHES KYI MES
DE BSREG PAR 'GYUR TE, SHING GNYIS DRUD PA LAS BYUNG BA'I MES
SHING DE GNYIS SREG

PAR BYED PA BZHIN NO, ,DE LTA BAS NA RNAM PAR MI RTOG PA'I YE
SHES BSKYED PAR 'DOD PAS YANG DAG PAR SO SOR RTOG PA'I MTSAN NYID
LHAG MTHONG LA THOG MAR BSGOM PAR BYA STE, DES MTSAN MA RNAMS
YONGS SU SPONG BAR 'GYUR RO, ,DE LA RNAL 'BYOR BAS BSGOM PA'I TSE
THOG MAR BYA BA

CI YOD PA THAMS CAD ZIN PAR BYA STE, SGRA'I TSER MA MED YID DANG
MTHUN PA'I GNAS SU 'GRO BA MTHA' DAG MA LUS PA GDON PA'I BSAM PAS
SNYING RJE CHEN PO MNGON DU BYAS LA, PHYOGS THAMS CAD BZHUGS PA'I
SANGS RGYAS BCOM LDAN 'DAS DANG, BYANG CHUB SEMS DPA' THAMS

CAD LA PHYAG BYAS NAS, GZUGS RI MOR BRIS PA 'AM GZHAN YANG RUNG
STE MDUN DU GZHAG LA, DE DAG LA YANG CI NUS PAS MCHOD DE, SDIG PA
BSHAGS PA DANG, BSOD NAMS KYI RJES SU YI RANG BA BYAS NAS, MIG
GNYIS HA CANG YANG MI DBYE BAR SNA'I RTZE MOR BLTAS LA LUS DRANG

BOR BSRANG STE, SKYIL MO KRUNG NGAM, SKYIL MO KRUNG PHYED DAM
GANG YANG RUNG BA BYAS LA NANG DU BSDUS PAS BSKYED PA'I DRAN PAS
STAN BDE BA LA 'DUG NAS SO, ,YANG NA JI LTAR 'DOD PA'I SPYOD LAM
DU GNAS NAS DE KHO NA LA BSGOM MO, ,DER YANG JI SKAD BSTAN PA'I
MTSAN MA SNANG BA LA SEMS

GZHAG NAS BYING BA DANG RGOD PA LA SOGS PA ZHI BAR BYAS TE, ZHI
GNAS SGRUB PA LA YANG DAG PA'I SO SOR RTOG PA'I MTSAN NYID YID LA
MI BYED PA DES MTSAN MA DE DAG YONGS SU SPONG NGO, ,DER YANG JI
SKAD THOS PA DANG BSAM PA'I DON LA NGES PA'I TSUL GYIS SO SOR
BRTAG PAR BYAS TE, RTEN CING 'BREL

@132B BAR 'BYUNG BA BSGOM PA'AM, 'ONG BA DANG 'GRO BA MED PAR SO
SOR BRTAG PA 'AM BDAG DANG GZHAN DANG GNYI GA LAS MI 'BYUNG BAR
DPYAD PA 'AM, CHA LA SO SOR BRTAG PA'AM, MDOR NA JI LTAR RTOG PAS
KYANG RUNG STE, DNGOS PO MED PA LA MOS PA SKYE BAR 'GYUR BA DE
LTAR SO SOR BRTAG PAR

BYA'O; ,DE NAS DE SPONG BA NA BRGYA LA RNAL 'BYOR BA DAG 'DI
SNYAM DU SEMS TE, GZUGS LA SOGS PA NYE BAR LEN PA'I PHUNG PO 'DI
DAG ,DON DAM PAR MA SKYES SU ZIN KYANG SBYIN PA LA SOGS PA PHA
ROL TU PHYIN PA DAG NI SKYES PA KHO NA YIN NO, ,GZHAN DU NA NI
BYANG CHUB SEMS DPA' RNAMS

KYI SER SNA LA SOGS PA'I GNYEN PO DANG, LONGS SPYOD CHEN PO LA
SOGS PA 'THOB PA DANG, BYANG CHUB KYI TSOGS SU GYUR PA DE DAG
BCOM LDAN 'DAS KYIS MA BSTAN TO SNYAM NAS, DE NAS RNAM PAR RTOG
PA DE KUN DU 'BYUNG BAR GYUR NA RNAM PAR MI RTOG PA'I THAMS CAD
DU SONG BA LA 'JUG

PA MA YIN NO, ,DE BAS NA RNAM PAR RTOG PA 'DI YANG DE BZHIN DU
RNAL 'BYOR PAS YID LA MI BYED PAS SPANG BAR BYA'O ZHES STON TE,
DE RANG BZHIN LA RNAM PAR RTOG PA'I MTSAN MA DE DAG RIM GYIS
SPONG BA NA ZHES BYA BA LA SOGS PAS NI PHA ROL TU PHYIN PA 'DI
DAG NI GNYEN PO STE, SER SNA

LA SOGS PA DANG, NYON MONGS PA LA SOGS PA'I SGRIB PA'I GNYEN POR
GYUR PA'I PHYIR TE, JI LTAR 'OS PAR SBYAR RO, ,RNAL 'BYOR DU GNAS
PA NA CHOS THAMS CAD MA SKYES PA'I PHYIR RNAL 'BYOR PAS DE DAG LA
DNGOS PO NYID DU MNGON PAR ZHEN PAR MI BYA ZHING RNAM PAR RTOG PA
DE SPANG BAR

GSUNGS KYI, DE DAG LA BRTEN PA YANG DGAG PAR NI MA YIN NO, ,DE
BAS NA MDO LAS SBYIN PA LA SOGS PA'I SGRIB PA THAMS CAD KYI GNYEN
POR GYUR PA DANG, BYANG CHUB KYI TSOGS SU GYUR PA'I PHYIR BYANG
CHUB SEMS DPA' RNAMS KYIS BSTEN PAR BYA BA NYID DO ZHES GSUNGS
SO, ,GZHAN

DU NA BSAM GTAN DANG SHES RAB KYANG MI BSTEN NA SGRIB PA RNAMS NI
CI YANG, RNAL 'BYOR PAR YANG JI LTAR 'GYUR, SA DANG PHA ROL TU
PHYIN PA THAMS CAD LA BSTEN PA BKAG NA NI MDO SDE MANG PO DANG
'GAL TE, RGYU MED PA'I PHYIR THAMS CAD MKHYEN PA NYID THOB PAR MI
'GYUR RO, ,

@133A *, ,SA RNAMS DANG RNAM PA THAMS CAD MKHYEN BA NYID LA GOMS
PAR MA BYAS NA BYANG CHUB SEMS DPA' DANG SANGS RGYAS SU YANG JI
LTAR RNAM PAR GZHAG PAR 'GYUR, DE LTA BAS NA RNAM PAR MI RTOG
PA'I DBYINGS SU 'JUG PAR BYA BA'I PHYIR, TING NGE 'DZIN LA GNAS

PA'I DUS NA RNAL 'BYOR PAS RNAM PAR RTOG PA DE SPANG BAR 'DI
GSUNGS PAR KHONG DU CHUD PAR BYA'O, ,DE BAS NA RNAM PAR RTOG PA
NI MTSAN MA'O ZHES THAMS CAD DU GSUNGS TE, DE NYID SPANG BAR
BSTAN PA'I PHYIR RO, ,NGO BO NYID LA DPYOD PA 'AM, ,ZHES BYA BA
NI SBYIN PA SOGS PA'I

RANG GI MTSAN NYID YOD BA NYID DO ZHES RTOG PA'I PHYIR TE, RNAM
PAR RTOG PA'I MTSAN MA KUN DU 'BYUNG BA GANG DAG CES BYA BA DANG
SBYAR RO, ,DE LA GZHAN DAG LA MCHOD PA DANG PHAN GDAGS PAR 'DOD
PAS GZHAN DAG LA NOR DANG MI 'JIGS PA DANG CHOS RNAMS KYIS NYE
BAR SGRUB PA NI

SBYIN PA'I NGO BO NYID RNAM PA GSUM MO, ,NYES PAR SPYOD PA THAMS
CAD LAS LDOG PA DANG, DGE BA THAMS CAD LA 'JUG PA NI TSUL KHRIMS
THAMS CAD KYI NGO BO NYID DO, ,MI MJED PA DANG, JI MI SNYAM PA
DANG, SHES PA DANG GSUM NI BZOD PA'I NGO BO NYID DO, ,DGE BA
RNAMS LA YANG DAG

PAR SPRO BA NI BRTZON 'GRUS THAMS CAD KYI NGO BO NYID DO, ,SEMS
RTZE GCIG PA NI BSAM GTAN THAMS CAD KYI NGO BO NYID DO, ,DNGOS PO
RNAMS LA YANG DAG PAR RAB TU RNAM PAR 'BYED PA RNAM PA GSUM NI
SHES RAB KYI NGO BO NYID DO, ,YON TAN LA DPYOD PA 'AM ZHES BYA BA
NI SBYIN

PA LA SOGS PA'I SO SO'I RGYUS LONG SPYOD CHEN PO LA SOGS PA DANG,
BDAG DANG GZHAN GYI DON DU NYE BAR GNAS PAR RTOG PA'I PHYIR RO,
,DE LA SBYIN PA'I 'BRAS BU NI LONGS SPYOD CHEN PO'O, ,TSUL KHRIMS
KYI NI LUS PHUN SUM TSOGS PA STE, DE NI BDE 'GRO'I RGYU YIN PA'I
PHYIR RO, ,

BZOD PA'I NI KUN DU MDZES PA DANG, G-YOG 'KHOR MANG PO MI ZAD PAR
'GYUR RO, ,BRTZON 'GRUS KYI NI G-YOG 'KHOR MI PHYED PA DANG,
LONGS SPYOD RGYUN MI 'CHAD PA'O, ,BSAM GTAN GYI NI LUS LA GNOD PA
MED PAR 'GYUR BA'O, ,SHES RAB KYI NI DBANG PO THAMS CAD RNO BA

@133B DANG; BDE BA DANG, YID BDE BA MANG BAR 'GYUR BA DANG, SKYE
BO'I TSOGS PHAL PO CHE LA DBANG BYED PAR 'GYUR BA'O, ,BDAG DANG
GZHAN THAMS CAD RJES SU 'DZIN PA NI SPYI'I 'BRAS BU'O, ,SNYING PO
LA SPYOD PA 'ANG RUNG ZHES BYA BA NI BYANG CHUB CHEN POR YONGS SU
BSNGOS PA DE DAG MI ZAD

PA DANG BYANG CHUB THOB PA'I RGYUR RTOG PA'I PHYIR RO, ,GNYEN PO
LA RTOG PA'I MTSAN MA YONGS SU SPONG BA NI BSHAD ZIN TO, ,DA NI
MTSAN MA SPANG BA GSUM PA STE, DES DE DAG CES BYA BA LA SOGS PA
GSUNGS PA'O, ,YOD PA DANG MED PA LA SOGS PA SPROS PA'I DRA BA
MTHA' DAG

DANG BRAL BA NI DE KHO NA'O, ,RNAL 'BYOR PA 'DI SNYAM DU SEMS TE,
SBYIN PA LA SOGS PA NGO BO NYID MED DU ZIN KYANG, STONG PA LA
SOGS PA DON DAM PAR BSDUS PA DNGOS POR GYUR PA NI RANG GI MTSAN
NYID KYIS YOD DO, ,GZHAN DU NA GAL TE DON DAM PA NYID KYANG MED
NA NI TSANGS PAR

SPYOD PA YANG DON MED PAR 'GYUR RO SNYAM DU SEMS NA, DE'I TSE
RNAM PAR RTOG PA 'DI YANG BYANG CHUB SEMS DPAS SPANG BAR BYA BA
NYID DO, ,DE DAG NI GANG ZAG DANG CHOS LA BDAG MED PA TZAM GYI
MTSAN NYID DU ZAD PAS STONG PA LA SOGS PA RANG GI MTSAN NYID KYIS
DNGOS POR GYUR PA NI

MED DO; ,GZHAN DU NA STONG PA LA SOGS PA DNGOS PO LA SOGS PA'I
NGO BOR GYUR NA, DE LA DNGOS PO LA SOGS PA'I RNAM PAR RTOG PA JI
LTAR LDOG PAR 'GYUR, 'PHAGS PA DKON MCHOG SPRIN LAS, RIGS KYI BU
GAL TE DON DAM PA MED DU ZIN NA TSANGS PAR SPYOD PA DON

MED PAR 'GYUR RO ZHES GSUNGS PA YANG DE LA RANG GI MTSAN NYID KYI
NGO BO DNGOS POR GYUR PA DON DAM PA YOD PAR STON PA NI MA YIN TE,
JI LTA ZHE NA, SGYU MA LTA BU'I CHOS THAMS CAD LA SGRO BTAGS PA'I
GANG ZAG DANG CHOS LA BDAG MED PA'I MTSAN NYID GAL TE DON DAM PAR
MI 'GYUR NA, DE'I

TSE JI LTAR BYIS PA'I SKYE BO YONGS SU BRTAGS PA BZHIN DU GANG
ZAG DANG CHOS GNYIS BDEN PAR 'GYUR TE, DE BAS NA BYIS PA'I SKYE
BO THAMS CAD NI GANG ZAG DANG CHOS LA MNGON PAR ZHEN PA YIN PA'I
PHYIR DE KHO NA MTHONG BAR 'GYUR TE, DE DAG BSGRIM MI DGOS PAR
THAR PAR 'GYUR

@134A *, ,BAS NA MYA NGAN LAS 'DAS PA'I MTSAN NYID TSANGS PA THOB
PAR BYA BA'I PHYIR 'PHAGS PA'I LAM BSGOM PA'I MTSAN NYID SPYAD PA
RNAMS DON MED PAR 'GYUR RO ZHES BYA BA'I TSIG GO, ,'DI LTA STE
RANG GI MTSAN NYID LA DPYOD PA'AM ZHES BYA BA LA STONG PA NYID LA
SOGS

PA RANG GI MTSAN NYID KYIS DNGOS POR GYUR PA NI YOD DO ZHES RTOG
PA'O, ,YANG NA SGYU MA LTA BU LA SOGS PA'I CHOS THAMS CAD LA SGRO
BTAGS PA'I GANG ZAG DANG CHOS KYI BDAG NYID DANG BRAL BA NYID
STONG PA NYID KYI NGO BO NYID DO, ,DE NYID GZHAN MA YIN PA'I DON
YIN PAS DE BZHIN NYID DO,,

PHYIN CI MA LOG PA'I DON YIN PAS YANG DAG PA'I MTHA'O, ,MTSAN MA
THAMS CAD DANG BRAL BA'I PHYIR, MTSAN MA MED PA'O, ,RNAM PAR MI
RTOG PA'I YE SHES DAM PA'I SPYOD YUL YIN PAS NA DON DAM PA'O,
,SANGS RGYAS KYI CHOS THAMS CAD KYI RGYU YIN PAS CHOS KYI DBYINGS

TE; DE BAS NA 'DI DAG DNGOS POR GYUR PA NI YOD PA NYID DO ZHES DE
LTAR STONG PA NYID LA SOGS PA SO SO'I TSIG GI RANG GI MTSAN NYID
LA RTOG PA DE YANG MTSAN MA LA KUN DU SPYOD PA YIN NO, ,YON TAN
LA SPYOD PA 'AM ZHES BYA BA NI DE DAG BSGOMS PAS SANGS RGYAS KYI
CHOS LA SOGS PA'I YON

TAN MA LUS PA 'BYUNG BAR 'GYUR RO ZHES RTOG PA'O, ,SNYING PO LA
DPYOD PA YANG RUNG ZHES BYA BA NI MI SLU BA'I CHOS CAN GYI PHYIR
MI 'GYUR BAR YONGS SU GRUB PA'I PHYIR YONGS SU GRUB PA'I NGO BO
NYID KYI PHYIR DE THAMS CAD DU TSAD MAS SUN MA PHYUNG BA'I PHYIR
TSAD MAS YANG DAG PAR GRUB PA'I PHYIR SANGS RGYAS

THAMS CAD KYI CHOS KYI SKU YANG DES RAB TU PHYE BA'I PHYIR RO
ZHES RTOG PA'O, ,YID LA MI BYED PAS YONGS SU SPONG NGO ZHES BYA
BA NI YOD PA DANG MED PA LA SOGS PA'I NGO BOR RTOG PA'O, ,'DI
LTAR DE DAG NI GANG ZAG DANG CHOS LA BDAG MED PA'I MTSAN NYID
TZAM DU ZAD PA'I PHYIR DNGOS PO'I NGO BOR

YOD PA YANG MA YIN LA SGYU MA LTA BU'I CHOS THAMS CAD LA GANG ZAG
DANG CHOS SU SGRO BTAGS PA'I BDAG NYID DANG BRAL BAS NA CHOS NYID
DU GDAGS PA'I PHYIR RI BONG GI RVA BZHIN DU MED PA YANG MA YIN
NO, ,DE LTAR RTOGS PA NA, DE LA NGO BO NYID LA SOGS PA RNAM PAR
RTOG PA SPANG BAR BYA'O, ,

@134B GNYEN PO LA DMIGS PA'I RNAM PAR RTOG PA'I MTSAN MA SPANG BA
BSHAD ZIN TO, ,DA NI MTSAN MA YONGS SU SPANG BA BZHI PA STE, DES
ZHES BYA BA LA SOGS PA GSUNGS PA'O, ,RNAL 'BYOR PA DAG 'DI SNYAM
DU SEMS TE, SBYIN PA LA SOGS PA DANG DE DAG LA DMIGS PAR GYUR PA
STONG PA

NYID LA SOGS PA DON DAM PA NGO BO NYID MED DU ZIN KYANG, DE DAG
BSGOMS PA LAS THOB PA'I NGO BO NYID LA SOGS PA'I DNGOS POR GYUR
PA DAG NI 'BRAS BUR GYUR PAS NA YOD PA NYID DO, ,GZHAN DU NA
BYANG CHUB SEMS DPA' RNAMS SA LA SOGS PA LA JI LTAR 'JUG PAR
'GYUR SNYAM DU

SEMS NA, DE'I TSE RNAL 'BYOR PAS RNAM PAR RTOG PA 'DI YANG SPANG
BAR BYA BA NYID DO, ,SA LA SOGS PA DAG KYANG DON DAM PAR MA SKYES
PA'I PHYIR RO, ,MI SKYE BA'I CHOS LA BZOD PA 'THOB PA DANG, LUNG
BSTAN PA DANG, SANGS RGYAS KYI ZHING YONGS SU DAG PA 'THOB PA NI
SA BRGYAD

PA LA GNAS PA'I BYANG CHUB SEMS DPA'O, ,SEMS CAN YONGS SU SMIN
PAR BYED PA DANG, DBANG BSKUR BA 'THOB PA NI DE'I GONG MA'I SA
GNYIS LA GNAS PA STE GO RIMS BZHIN NO, ,SA 'DI RNAMS NI LHUN GYIS
GRUB PAR 'JUG PA LA SOGS PA'I YON TAN GYI KHYAD PAR DANG LDAN

PA'I PHYIR SA DE MA YIN PA GZHAN DAG PAS MCHOG TU GYUR PAS NA BYE
BRAG TU RNAM PAR RTOG PA'I MTSAN MA GZHAN DAG GSUNGS SO, ,SA LA
SOGS PA LA RNAM PAR RTOG PA'I MTSAN MA 'BYUNG BA 'DI DAG NI LAS
DANG PO PA'I RNAL 'BYOR PA KHO NA STE, SA LA BZHUGS PA'I NI MA
YIN TE,

DE LA MI SRID PA'I PHYIR RO, ,'DI LTA STE, RANG GI MTSAN NYID LA
DPYOD PA 'AM ZHES BYA BA NI, SA LA SOGS PA RANG GI MTSAN NYID KYI
DNGOS POR GYUR PA NI YOD PA NYID DO ZHES RTOG PA 'AM, 'DI DAG SO
SO RANG GI MTSAN NYID LA RTOG PA'O, ,DE LA SA DANG PO'I BYANG
CHUB SEMS DPA'

NI SKYON MED PA LA ZHUGS PAS GANG ZAG DANG CHOS LA RMONGS PA'I
GNYEN POR RNAM PAR GZHAG GO, ,GNYIS PA NI TSUL KHRIMS RNAM PAR
DAG PAS LTUNG BA PHRA MO'I 'KHRUL PA LA RMONGS PA'I GNYEN POR RO,
,GSUM PA NI 'JIG RTEN GYI SNYOMS PAR 'JUG PA LA GNAS PA'I DBANG

@135A *, ,THOB PAS 'DOD PA'I 'DOD CHAGS LA RMONGS PA'I GNYEN POR
RO, ,BZHI PA NI BYANG CHUB KYI PHYOGS JI LTAR THOB PA RNAMS LA
MANG DU GNAS PAS SNYOMS PAR 'JUG PA'I CHOS LA SRED PA'I RMONGS
PA'I GNYEN POR RO, ,LNGA PA NI THABS KYIS ZIN PA'I BYANG CHUB KYI

PHYOGS LA GNAS PAS BDEN PA RNAMS BSGOMS TE, BYANG CHUB SEMS DPA'
'KHOR BA DANG MYA NGAN LAS 'DA' BA LA SHIN TU RGYAB KYIS PHYOGS
PA DANG, MNGON DU PHYOGS PAR YID LA BYED PA'I RMONGS PA'I GNYEN
POR RO, ,DRUG PA NI MTSAN MA MED PAR GNAS PA MTSAN MA MED PAR

MANG DU KUN DU SPYOD PA LA RMONGS PA'I GNYEN PO DANG, 'KHOR BAR
'JUG PA LA RMONGS PA'I GNYEN POR RO, ,BDUN PA NI SKABS MED PAR
MTSAN MA MED PA LA GNAS PA THOB PAS MTSAN MA PHRA MO RNAMS LA KUN
DU SPYOD PA'I RMONGS PA'I GNYEN POR RO, ,BRGYAD PA NI LHUN GYIS
GRUB PAR MTSAN MA

MED PA LA GNAS PA THOB PAS MTSAN MA MED PA LA 'BAD CING KUN DU
SPYOD PA'I RMONGS PA'I GNYEN POR RO, ,DGU PA NI SO SO YANG DAG
PAR RIG PA RNAMS THOB PAS RNAM PA THAMS CAD DU CHOS BSHAD PA LA
DBANG THOB PA'I RMONGS PA'I GNYEN POR RO, ,BCU PA NI SANGS RGYAS
KYI ZHING DANG 'KHOR DANG SPRUL

PA LA SOGS PA LA DBANG THOB PAS MNGON PAR SHES PA CHEN PO LA
RMONGS PA'I GNYEN POR RO, ,SANGS RGYAS KYI ZHING NI MDOR NA CHOS
THAMS CAD LA RNAM PA THAMS CAD DU CHAGS PA MED CING THOGS PA MED
PA'I MKHYEN PA BRNYES PAS SHES BYA THAMS CAD LA PHRA BA'I YE SHES
THOGS PA'I RMONGS PA'I

GNYEN POR GZHAG GO, ,YON TAN LA SPYOD PA 'AM ZHES BYA BA NI JI
SKAD DU, SA DANG PO LA GNAS PA'I BYANG CHUB SEMS DPA' NI SKAD CIG
THANG CIG YUD TZAM CIG LA TING NGE 'DZIN BRGYA RAB TU 'THOB PA
DANG, SANGS RGYAS MTHONG BA DANG, DE DAG GI BYIN GYI RLABS KYANG
YANG DAG PAR SHES PA DANG,

'JIG RTEN GYI KHAMS BRGYA G-YO BAR BYED PA DANG, ZHING BRGYAR
'GRO BAR BYED PA DANG, 'JIG RTEN GYI KHAMS BRGYA SNANG BAR BYED
PA DANG, SEMS CAN BRGYA YONGS SU SMIN PAR BYED PA DANG, BSKAL BA
BRGYAR GNAS PAR BYED PA DANG, SNGON GYI MTHA' DANG PHYI MA'I
MTHA'I BSKAL PA BRGYA LA

@135B 'JUG PA DANG, CHOS KYI SGO BRGYA 'BYED PA DANG, LUS BRGYA
KUN DU STON PA DANG, LUS RE RE LA YANG BYANG CHUB SEMS DPA'I
'KHOR BRGYA BRGYA KUN DU STON PA'I BRTZON 'GRUS RNAM PA DE LTA BU
RTZOM MO, ,SA GNYIS PA LA NI 'DI DAG THAMS CAD GRANGS STONG DU
BSGYUR BA'O, ,SA GSUM PA

LA NI GRANGS 'BUM MO, ,SA BZHI PA LA NI GRANGS BYE BA PHRAG
BRGYA'O, ,SA LNGA PA LA NI GRANGS BYE BA PHRAG STONG NGO, ,SA
DRUG PA LA NI GRANGS BYE BA PHRAG 'BUM MO, ,SA BDUN PA LA NI
GRANGS BYE BA KHRAG KHRIG PHRAG 'BUM MO, ,SA BRGYAD PA LA NI
GRANGS STONG GSUM 'BUM PHRAG BCU'I RDUL PHRA RAB KYI RDUL

SNYED DO; ,SA DGU PA LA NI SANGS RGYAS KYI ZHING GRANGS MED PA
'BUM PHRAG PHRAG BCU TSANG BA'I RDUL PHRA RAB KYI RDUL SNYED DO,
,SA BCU PA LA NI SANGS RGYAS KYI ZHING BRJOD DU MED PA BYE BA
KHRAG KHRIG 'BUM PHRAG BCU'I RDUL PHRA RAB KYI RDUL SNYED DO,
,SANGS RGYAS KYI SA LA NI 'JIG RTEN GYI KHAMS

SU GTOGS PA MA LUS PA NAM MKHA'I MTHA' KLAS PA'I RDUL PHRA RAB
KYI RDUL THAMS CAD 'DIS YONGS SU MKHYEN, PHYOGS DANG DUS THAMS
CAD DU GTOGS PA'I DNGOS PO MA LUS PA'I RNAM PA THAMS CAD MKHYEN
TO ZHES GSUNGS PA LTA BU'O, ,SANGS RGYAS KYIS LA SOGS PA'I YON
TAN

NI DPAG TU MED DE MDO SDE LAS SHES PAR BYA'O, ,SNYING PO LA DPYOD
PA YANG RUNG ZHES BYA BA NI 'JIG RTEN PA DANG 'JIG RTEN LAS 'DAS
PA'I CHOS THAMS CAD KYI BLA MAR GYUR PA DANG, BDAG DANG GZHAN GYI
DON PHUN SUM TSOGS PA'I RGYUR GYUR PA'I PHYIR RO, ,YID LA MI BYED
PAS YONGS SU SPANG NGO ZHES BYA BA NI DE LA

DNGOS POR MNGON PAR ZHEN PA RNAMS SPONG STE, CHOS THAMS CAD DON
DAM PAR MA SKYES PAR RO GCIG PA'I PHYIR RO, ,DE SKAD DU, DE BZHIN
GSHEGS PA RTAG TU SKYE MED CHOS, ,CHOS RNAMS KUN KYANG BDE BAR
GSHEGS DANG 'DRA, ,BYIS PA'I BLO CAN MTSAN MAR 'DZIN PA YIS,
,'JIG

RTEN DAG NA MED PA'I CHOS LA SPYOD, ,CES GSUNGS TE, DE LTAR MTSAN
MA THAMS CAD YID LA MI BYED PAS YONGS SU SPONGS SHIG PA'O, ,SHIN
TU BRTZON PA YIN TE ZHES BYA BA NI RNAM PAR MI RTOG PA'I DBYINGS
LA 'JUG PA'I LAM LA MNGON DU YANG DAG PAR ZHUGS PA'I PHYIR RO,
,DE LTAR RNAL 'BYOR

@136A *, ,PA MOS PA'I DBANG DANG, SHES RAB KYIS YOD PA LA SOGS
PAR RTOG PA MTSAN MA'I DRA BA THAMS CAD SPANGS LA RTOG PA MED
CING DPYOD PA DANG BRAL BA, BRJOD PA MED PA, RO GCIG PA'I YID
KYIS DE KHO NA NYID DE NYID LA MOS PAS MNGON PAR 'DU MI BYED PAR
SHIN TU GSAL BAR

BSGOM ZHING 'DUG PAR BYA'O, ,DE LA GNAS PA'I SEMS KYI RGYUD MI
G-YENG BAR BYA'O, ,GANG GI TSE BAR SKABS SU RNAM PAR G-YENG BAR
GYUR NA DE'I TSE, DE ZHI BAR BYAS NAS YANG DE NYID LA SEMS YONGS
SU GTAD DO, ,GANG GI TSE DE LA SEMS MI DGA' BAR GYUR BAR MTHONG
BA DE'I TSE TING NGE

'DZIN GYI YON TAN MTHONG BAS DE LA DGA' BA SGOMS SHIG DANG, RNAM
PAR G-YENG BA'I NYES PA MTHONG BAS MI DGA' BA ZHI BAR 'GYUR RO,
,CI STE RMUGS PA LA SOGS PA'I ZIL GYIS NON PAS RGYU BA MI GSAL
TE, BYING BAS SEMS MI DGA' BAR GYUR BAR MTHONG BA DE'I TSE RAB TU
DGA'

BAR 'GYUR BA'I DNGOS PO LA SOGS PA'I YID LA BYA BAS BYING BA ZHI
BAR BYAS TE, YANG DE KHO NA NYID LA RAB TU GSAL BAR GZUNG NGO,
,CI STE GANG GI TSE SNGON MYONG BA'I YUL SDUG PA LA SOGS PA DRAN
PAS BAR SKABS SU SEMS RGOD PA 'AM, RGOD DU DOGS PA MTHONG BA DE'I
TSE MI RTAG PA

LA SOGS PA SKYO BAR 'GYUR BA 'DI DNGOS PO YID LA BYAS NAS RGOD PA
ZHI BAR BYA'O, ,DE NAS YANG DE KHO NA NYID DE NYID LA MNGON PAR
'DU BYA BA MED PAR 'JUG PAR 'BAD PAR BYA'O, ,GANG GI TSE BYING BA
DANG RGOD PA LAS DBEN TE, SEMS MNYAM PAR 'JUG PAR MTHONG BA DE'I
TSE RTZOL KLOD DE

BTANG SNYOMS SU BYA'O, ,GAL TE SEMS MNYAM PAR GNAS PAR GYUR BA LA
BRTZAL BA BYAS NA DE'I TSE SEMS RNAM PAR G-YENG BAR 'GYUR RO,
,GAL TE SEMS ZHUM PAR GYUR PA LA BRTZAL BA MA BYAS NA DE'I BYING
BA ZHI BAR MI 'GYUR TE, DES NA SKYES BU DA MUS LONG BZHIN DU DE
KHO NA GSAL

BAR ZIN PAR MI 'GYUR RO, ,DE BAS NA BYING BA'I SEMS NI GSAL BAR
BYA ZHING DGOD PA ZHI BAR BYAS TE MNYAM PA THOB NAS BTANG SNYOMS
SU BYA'O, ,DE NAS RNAL 'BYOR PAS JI SRID 'DOD KYI BAR DU MNGON
PAR 'DU BYA BA MED PAR DE KHO NA NYID BSGOM ZHING MOS PA'I DBANG
GIS 'DUG PAR BYA'O, ,DE NAS

@136B TING NGE 'DZIN LAS LDANG BAR 'DOD NA 'DI SNYAM DU BSAMS TE,
CHOS 'DI DAG THAMS CAD DON DAM PAR MA BYUNG DU ZIN KYANG SGYU MA
LA SOGS PA LTA BUR RGYU DANG RKYEN SO SOR NGES PA LA LTOS NAS
'BYUNG BA STE, DE BAS NA BDAG GIS SEMS CAN THAMS CAD LA PHAN
GDAGS PA'I PHYIR SANGS RGYAS KYI GO

'PHANG 'THOB PAR 'DOD PAS BSOD NAMS DANG YE SHES KYI TSOGS SHIN
TU RGYAS PA DPAG TU MED PA LA BRTZON PAR BYA'O SNYAM DU BSAM MO,
,DE NAS SANGS RGYAS DANG BYANG CHUB SEMS DPA' RNAMS LA PHYAG BYAS
TE, DE DAG LA MCHOD NAS 'PHAGS PA BZANG PO SPYOD PA LA SOGS PA
SMON LAM

CHEN PO BTAB STE LDANG NGO, ,SGYU MA LA SOGS PA LTA BUR PHYIN CI
MA LOG PA BLA NA MED PA YANG DAG PAR RDZOGS PA'I BYANG CHUB TU
YONGS SU BSNGOS PA'I STONG PA NYID DANG SNYING RJE DANG LDAN PA'I
SBYIN PA LA SOGS PA BSOD NAMS DANG YE SHES KYI TSOGS SGRUB PA
MTHA' DAG LA SGYU MA MKHAN LTA BUR

BRTZON PAR BYA'O, ,DE LTAR BYAS NA RNAM PA THAMS CAD KYI MCHOG
DANG LDAN PA'I STONG BA NYID KYI BSAM GTAN SGRUB PAR 'GYUR TE,
'PHAGS PA GTZUG NA RIN PO CHE LAS, DE BYAMS PA CHEN PO'I GO BGOS
NAS SNYING RJE CHEN PO'I GNAS LA RAB TU GNAS TE, RNAM PA THAMS
CAD KYI

MCHOG DANG LDAN PA'I STONG PA NYID MNGON PAR SGRUB PA'I BSAM GTAN
LA BSAM GTAN DU BYED DO, ,RNAM PA THAMS CAD KYI MCHOG DANG LDAN
PA'I STONG PA NYID DE GANG ZHE NA, GANG SBYIN PA DANG MA BRAL BA,
TSUL KHRIMS DANG MA BRAL BA, BZOD PA DANG MA BRAL BA, BRTZON
'GRUS DANG MA BRAL BA,

BSAM GTAN DANG MA BRAL BA, SHES RAB DANG MA BRAL BA, THABS DANG
MA BRAL BA LA SOGS PA JI SKAD GSUNGS PA LTA BU'O, ,'PHAGS PA DRI
MA MED PAR GRAGS PAS BSTAN PA LA SOGS PA LAS KYANG, THABS DANG
BRAL BA'I SHES RAB 'BA' ZHIG STON PA NI BYANG CHUB SEMS

DPA'I 'CHING BA ZHES GSUNGS SO, ,DE LTA BAS NA BYANG CHUB SEMS
DPA' DUS THAMS CAD DU SNYING RJE CHEN PO SNGON DU BYAS LA SBYIN
PA LA SOGS PA BSOD NAMS DANG YE SHES KYI TSOGS SGRUB PA LA NGES
PAR BRTZON PAR BYA'O, ,DE NAS RNAL 'BYOR PA JI SRID DU SA LA MA
ZHUGS PA DE

@137A *, ,SRID DU JI SKAD BSHAD PA'I CHO GA BZHIN DU MOS PA'I
DBANG GIS MOS PAS SPYOD PA'I SA NA DA KHO NA NYID LA BSGOM PA NA
YANG DAG PAR SBYOR BA DANG, YANG DAG PA'I TING NGE 'DZIN ZHES
RNAM PAR GZHAG GO, ,DE RNAM PAR MI RTOG PA'I DBYINGS LA SHIN TU
BRTZON PA YIN

TE; RE ZHIG RNAM PAR MI RTOG PA'I DBYINGS LA NI MA REG MOD KYI,
RNAM PAR MI RTOG PA'I DBYINGS LA REG PAR 'GYUR BA'I TSUL BZHIN
GYI TING NGE 'DZIN NI YOD DO ZHES BYA BA NI RNAM PAR MI RTOG PA'I
DBYINGS LA REG PA DANG MTHUN PA'I PHYIR RO ZHES STON TO, ,DE LTAR
YANG DAG PA'I SBYOR BA BSTAN NAS RNAM

PAR MI RTOG PA'I DBYINGS SU 'JUG PA STE, BSDUS PA'I DON BRGYAD PA
STON TE, DE YANG DAG PAR SBYOR BA DE DANG ZHES BYA BA'O, ,DE LTAR
YANG DAG PAR SBYOR BA'I THOS PA DANG, SEMS PA DANG BSGOM PA'I RIM
PA JI SKAD DU BSTAN PA BZHIN DU RTAG TU GUS PAR BYAS TE, YUN RING
POR BSGOMS NAS BSKAL PA GRANGS MED PA

'DAS PAR GYUR PA DANG, GTZUB SHING GIS GTZUBS PA'I ME BZHIN DU
YANG DAG PA'I DON LA BSGOM PA MTHAR PHYIN PAR 'GYUR ZHING RTOG
PA'I DRAN PA MTHA' DAG DANG BRAL BA SPROS PA MED PA'I CHOS KYI
DBYINGS RTOGS TE, SHIN TU GSAL BA, DRI MA MED PA, MI G-YO BA,
RLUNG MED PAR

GZHAG PA'I MAR ME 'BAR BA'I RGYUN BZHIN DU MI G-YO BA, TSAD MAR
GYUR PA CHOS THAMS CAD BDAG MED PA'I DE KHO NA NYID MNGON SUM DU
BYED PA MTHONG BA'I LAM GYIS YANG DAG PAR BSDUS PA DON DAM PA'I
BYANG CHUB KYI SEMS KYI NGO BO NYID MNGON PAR 'DU BYA BA MED PAR
'JUG PA 'JIG RTEN LAS

'DAS PA'I YE SHES MCHOG 'BYUNG STE, DE'I TSE RNAL 'BYOR PA RNAM
PAR MI RTOG PA NYID DU ZHUGS PA YIN, SA DANG PO THOB PA YANG YIN
TE SPYIR BSTAN PA'I DON TO, ,BSTEN PAS RJES SU 'GRO ZHES BYA BA
NI THOS PA'I SHES RAB KYI RGYU'I DNGOS POR BSTAN PA STE LUNG LA
BRTEN CING KUN DU BSTEN PA LA

BYA'O; ,BSGOMS PAS RJES SU 'GRO'O ZHES BYA BA NI BSAMS PA'I SHES
RAB STE BSGOMS PAS 'GRO BA ZHES BYA'O, ,MANG DU BYAS PAS RJES SU
'GRO 'O ZHES BYA BA NI BSGOMS PA'I SHES RAB STE, RNAM PAR MI
G-YENG BAR RGYUN DU BSGOM PA MANG DU BYED PA'I PHYIR RO, ,YANG
DAG PAR YID LA BYA BAS RJES

@137B SU 'GRO BA NA ZHES BYA BA NI SHES RAB 'DI RNAMS KYIS PHYIN
CI MA LOG PAR SBYOR BAS RJES SU 'GRO BAR BSTAN PA'O, ,MNGON PAR
'DU BYA BA MED CING ZHES BYA BA NI LHUN GYIS GRUB PA'I KHYAD PAR
TE, RGYUN MA CHAD PAR GUS PAR BYAS NAS RING POR BSGOMS TE BSOD
NAMS DANG YE SHES KYI TSOGS DPAG

TU MED PA BSAGS PAS LAS SU RUNG BA'I TING NGE 'DZIN DAM PA'I
STOBS KYIS ZHUM PA DANG RGOD PA LA SOGS PA'I NYES PA DANG BRAL
ZHING ZHI GNAS DANG LHAG MTHONG ZUNG DU 'BREL BAR 'JUG PA'I PHYIR
RO, ,GANG GI TSE MNGON PAR 'DU BYA BA MED PAR 'JUG PA'I LAM YANG
DAG PAR 'BYUNG BA

DE'I TSE LHUN GYIS GRUB PAS RNAM PAR MI RTOG PA'I DBYINGS LA REG
CES BYA BA'I DON TE MNGON SUM DU BYAS PA'I PHYIR TE, SA DANG POR
ZHUGS NAS DE'I GONG MA'I SA RNAMS RNAM PAR SBYANG NGO, ,YANG NA
BSTEN PAS RJES SU 'GRO ZHES BYA BA LA SOGS PA'I TSIG GIS BSGOM
PAR SBYOR BA CHUNG DU 'BRING

DANG RAB DANG RAB KYI MCHOG RNAMS BSTAN TE, NGES PAR 'BYED PA'I
CHA BZHI'I GNAS DANG GO RIMS BZHIN NO, ,CI'I PHYIR ZHES BYA BA LA
SOGS PA NI RNAM PAR MI RTOG PA'I DBYINGS KYI MTSAN NYID DE BSDUS
PA'I DON DGU PA STON TO, ,DPYAD PA'I RNAM PAR BRTAG PA THAMS CAD
LAS

SHIN TU 'DAS PA ZHES BYA BA NI 'DI'O, ,PHA BA'I 'O ZHES RANG GI
RNAM PAR RTOG PA THAMS CAD KYIS BRTAG MI NUS PA'I PHYIR RO, ,DE
BAS NA GZUGS MED PA'O, ,BSTAN PA DANG DPER RNAM PAR BRTAG PA
THAMS CAD LAS 'DAS PA ZHES BYA BA NI GZHAN DAG LA 'DI NA 'DI
'DRA'O ZHES BSTAN

PAR MI NUS PA'I PHYIR RO, ,DE BAS NA BSTAN DU MED PA'O, ,DBANG
POR RNAM PAR BRTAG PA THAMS CAD LAS SHIN TU 'DAS PA ZHES BYA BA
NI MIG GI DBANG PO LA SOGS PA NANG GI SKYE MCHED KYI MTSAN NYID
DU RNAM PAR BRTAG PA THAMS CAD KYI RANG BZHIN LAS SHIN TU 'DAS
PA'I

PHYIR RO; ,DE BAS NA DE NI NANG GI SKYE MCHED GANG LA YANG MI
BRTEN PA'I PHYIR RTEN MED PA'O, ,YUL DU RNAM PAR BRTAG PA THAMS
CAD LAS SHIN TU 'DAS PA ZHES BYA BA NI GZUGS LA SOGS PA PHYI'I
SKYE MCHED KYI MTSAN NYID DU RNAM PAR BRTAG PA THAMS CAD KYI NGO
BO NYID LAS 'DAS PA'I

@138A *, ,PHYIR RO; ,DE BAS NA DE NI GZUGS LA SOGS PA YUL LTA BUR
SNANG BA MA YIN PAS SNANG BA MED PA'O, ,RNAM PAR RIG PAR RNAM PAR
BRTAG PA THAMS CAD LAS SHIN TU 'DAS PA ZHES BYA BA NI MIG LA SOGS
PA'I RNAM PAR RIG PA'I MTSAN NYID DU RNAM PAR

BRTAG PA THAMS CAD KYI NGO BO NYID LAS SHIN TU 'DAS PA'I PHYIR
RO, ,DE BAS NA RNAM PAR RIG PA MA YIN PA STE, DE DAG GI NGO BO
NYID MA YIN PA'I PHYIR RO, ,NYON MONGS PA THAMS CAD DANG SHES
BYA'I SGRIB PA THAMS CAD KYI GNAS MED PA'I PHYIR ZHES BYA BA NI
RANG BZHIN GYIS 'OD GSAL BA'I

CHOS KYI DBYINGS LA GLO BUR GYI NYON MONGS PA DANG NYE BA'I NYON
MONGS PA'I SGRIB PA THAMS CAD KYI RTEN MED PAS GNAS MED PA'I
PHYIR RO, ,DE BAS NA 'DI LA GNAS MED PA STE, DE LA SGRIB PA THAMS
CAD KYI GNAS MED PA'I PHYIR RO, ,DE BAS NA DE'I CHOS THAMS CAD
KYI RNAM PAR RTOG PA

LAS SHIN TU 'DAS PA'I PHYIR RNAM PAR MI RTOG PA ZHES BYA'O, ,GANG
ZHE NA ZHES BYA BA NI CI ZHES DRI BAR SEMS PA STE, 'DI SNYAM DU
SEMS SO, ,GAL TE CHOS THAMS CAD KYI RNAM PAR RTOG PA LAS SHIN TU
'DAS NA DE LA DE'I MTSAN NYID CES JI SKAD DU BYA SNYAM PA LA,
DE'I LAN DU

GZUGS MED PA ZHES BYA BA LA SOGS PA GSUNGS TE, 'DI NI DE'I MTSAN
NYID DE, ,GANG CHOS THAMS CAD KYI RNAM PAR RTOG PA LAS SHIN TU
'DAS PA'O ZHES DGONGS PA STE, GANG GI NGO BO GANG YIN PA RNAM PA
DE LTA BU DE NYID LA MTSAN NYID CES BYA STE, DE BAS NA CHOS THAMS
CAD

KYI MTSAN NYID LAS SHIN TU 'DAS PA DE'I MTSAN NYID DO, ,DE BRJOD
PA NI KUN RDZOB CES BYA'I DNGOS SU NI MA YIN TE, DE KHO NA NI
THAMS CAD LAS SHIN TU 'DAS PA'I PHYIR RO, ,THA SNYAD KYI SPYOD
YUL YIN NA NI DE NYID KUN RDZOB TU 'GYUR TE, DON DAM PAR MI 'GYUR
RO, ,DE SKAD DU YANG 'PHAGS

PA BDEN PA GNYIS BSTAN PA LAS KYANG, LHA'I BU GAL TE DON DAM PAR
BDEN PA LUS DANG NGAG DANG YID KYI YUL GYI DNGOS POR GYUR NA NI
DON DAM PA'I BDEN PA ZHES BYA BA'I GRANGS SU MI 'GRO STE, KUN
RDZOB KYI BDEN PA NYID DU 'GYUR RO, ,LHA'I BU 'DI LTAR YANG DON
DAM PAR NA DON

@138B DAM PA'I BDEN PA NI THA SNYAD THAMS CAD LAS SHIN TU 'DAS PA
STE, KHYAD PAR MED PA, MA SKYES PA, MA 'GAGS PA, BRJOD PAR BYA BA
DANG, RJOD PA DANG, SHES BYA DANG, SHES PA DANG BRAL BA'O, ,LHA'I
BU RNAM PA THAMS CAD MKHYEN PA'I YE SHES KYI YUL LAS 'DAS PA STE,
LHA'I

BU DE LA RTOG PA DANG RNAM PAR RTOG PA RNAMS MI 'JUG GO, ,DON DAM
PA DE LA PHA ROL DANG TSU ROL DANG DBUS MED DO, ,LHA'I BU 'DI
SGRO BTAGS TE, DON DAM PA'I BDEN PA ZHES BSNYAD KYI, DON DAM PA'I
BDEN PA ZHES JI SKAD DU BYA BA LTAR NI MA YIN NO ZHES GSUNGS SO,
,DA NI RNAM PAR MI

RTOG PA'I DBYINGS SU ZHUGS PA'I RTAGS TE, BSDUS PA'I DON BCU PA
NI, RNAM PAR MI RTOG PA'I DBYINGS LA RAB TU GNAS PAS NI SHES BYA
DANG KHYAD PAR MED PA ZHES BYA BA GSUNGS TE, CHOS THAMS CAD MI
DMIGS PA'I RNAM PAR ZHUGS PAS SHES PA DANG SHES BYA LA BYE BRAG
MI DMIGS

PA'I PHYIR RO, ,DE'I PHYIR CHOS THAMS CAD NAM MKHA'I DKYIL DANG
MTSUNGS PAR MTHONG STE, RNAM PA THAMS CAD DU JI SKAD BSTAN PA'I
MTSAN MA THAMS CAD KUN DU MI 'BYUNG BA'I PHYIR RO, ,'O NA DE'I
TSE SUS MTHONG, DE NI BDEN TE, DON DAM PAR GANG ZAG LA SOGS PA'I
NGO BO

RNAL 'BYOR PA'I RANG GI RGYUD GANG YANG MED PAS MTHONG BA YANG
MED MOD KYI, 'ON KYANG JI LTAR DON DAM PAR NGO BO NYID MED KYANG
KUN RDZOB TU GZUGS LA SOGS PA YUL GYI RNAM PAR 'BYUNG BA TZAM GYI
SHES PA NYID LA LHA SBYIN NAM MCHOD SBYIN GYIS MTHONG NGO ZHES DE
LTA DE LTAR 'JIG RTEN NA THA SNYAD

'DOGS PA DE BZHIN DU 'DIR YANG YE SHES NYID DON DAM PAR NGO BO
NYID MED MOD KYI YANG DAG PA'I DON LA BSGOMS PA'I STOBS KYIS CHOS
THAMS CAD NGO BO NYID MED PAR RTOGS PA'I RNAM PAS BDAG NYID KYANG
RANG RIG PAS NGO BO NYID MED PAR RTOGS PA SKYE BA'I TSE RNAL
'BYOR PA'I YE SHES KYIS

MTHONG NGO ZHES BSTAN TO, ,CHOS THAMS CAD DON DAM PAR NGO BO NYID
MED MOD KYI, KUN RDZOB TU RNAL 'BYOR PA'I YE SHES LAS SO SO SKYE
BO'I SHES PA GZHAN DU MI 'DOD DAM, GZHAN DU NA NYAN THOS DANG
RANG SANGS RGYAS DANG BYANG CHUB SEMS DPA' LA SOGS PA'I GANG ZAG
RNAM PAR GZHAG PA JI

@139A *, ,LTAR 'GYUR, DE SKAD DU YANG 'PHAGS PA BDEN PA GNYIS
BSTAN PA LAS KYANG, DE DON DAM PAR SHIN TU MED KYANG GANG KUN
RDZOB TU LAM BSGOM MO ZHES GSUNGS SO, ,GANG KUN RDZOB TU YANG
RGYU MED PA DE NI THAMS CAD DU YANG MI SKYE STE, KUN RDZOB TU
YANG RI BONG GI RVA LA

SOGS PA JI LTA BA BZHIN NO, ,GANG YOD PA DE NI DON DAM PAR BRDZUN
YANG SKYE BAR 'GYUR TE, SGYU MA DANG GZUGS BRNYAN LA SOGS PA
BZHIN NO, ,RTEN CING 'BREL PAR 'BYUNG BA DE YANG DON DAM PAR MI
RIGS TE, SGYU MA LA SOGS PA YANG DON DAM PAR 'GYUR BA'I PHYIR RO,
,CI STE SGYU MA LA SOGS

PA DANG BYE BRAG MANG BAR BRTAG MI BZOD DE, SNGON DANG PHYI MA'I
MTHAS STONG LA DBUS KYANG GCIG DANG DU MA'I DNGOS POR GZUNG DU
MED DE, BDAG DANG GZHAN DANG GNYI GA LAS 'BYUNG BAR MI 'THAD LA,
GZHAN LA RAG LUS SHING 'BYUNG BA'I PHYIR BDAG GI RGYUD BDAG MED
PAR BRJOD BZHIN DU DON DAM

PAR YOD DO ZHES MING 'DOGS NA NI CI DGA' BAR MING THOGS LA ZAS
KYANG BYIN CIG ,'ON KYANG SGYU MA LA SOGS PA LAS DON DAM PA'I
MTSAN NYID DE KHYAD PAR YOD PAR BRJOD DGOS SO, ,SGYU MA LA SOGS
PA YANG MA 'KHRUL BAR 'GYUR TE, DE DAG KYANG RTEN CING 'BREL BAR
'BYUNG BA'I PHYIR RO, ,

GANG GIS NA GLANG PO CHE LA SOGS PA'I RNAM PAR DA LTAR SHES PA
'BYUNG BAS SGYU MA LA SOGS PA SHES PA'I NGO BOR BDEN PAR GYUR NA,
GZHAN GYI RNAM PAR GZHAN 'BYUNG BAR NI MI RIGS TE, DE NYID DANG
GZHAN GNYIS NI 'GAL BA'I PHYIR RO, ,GNYIS SU MED PA'I YE SHES NI
GNYIS KYI RNAM PAR 'BYUNG BAR

MI 'GYUR TE YANG DAG PA MA YIN PA GNYIS GCIG NA 'GAL BA'I PHYIR
RO, ,MA BYUNG BA LAS 'BYUNG ZHING NAS KYANG 'JIG PAR MI 'GYUR TE,
GCIG LA YOD PA DANG MED PA GNYIS RIM GYIS NA YANG 'GAL BA'I PHYIR
RO, DE SKAD DU, RANG BZHIN LA NI YOD PA DANG, ,MED PA RIGS PA MA
YIN TE, ,

PHAN TSUN DU NI 'GAL BA NA, ,YOD MED GCIG TU GA LA RUNG, ,GAL TE
RANG BZHIN GYIS YOD NA, ,DE NI MED PA NYID MI 'GYUR, ,RANG BZHIN
GZHAN DU 'GYUR BA NI, ,NAM YANG 'THAD PAR MI 'GYUR RO, ,ZHES
BSHAD DO, ,DE LTA BAS NA JI LTAR SMAN DANG SNGAGS LA SOGS PA'I
RKYEN

@139B TSOGS PA'I DBANG GIS BRDZUN PA YIN YANG SGYU MA 'BYUNG BA
DE LTAR LAS DANG NYON MONGS PA'I DBANG GIS MA BRTAGS NA DGA' BA
SO SO'I SKYE BO RNAMS KYI SKYE BO SGYU MA DANG, DE BZHIN DU BSOD
NAMS DANG YE SHES KYI TSOGS KYI MTHUS RNAL 'BYOR PA RNAMS KYI
RNAL 'BYOR PA'I YE SHES SGYU MA SKYE'O, ,

RGYU DANG RKYEN RNAMS KYANG SGYU MA LA SOGS PA BZHIN DU MA BRTAGS
NA DGA' BA STE, THOG MA MED PA'I RGYU BRGYUD PAS 'BREL BA'I RANG
BZHIN YIN PAS THAMS CAD MI 'GAL BA NYID DO, ,DE'I RJES LAS THOB
PA ZHES BYA BA NI 'JIG RTEN LAS 'DAS PA RNAM PAR MI RTOG PA'I YE
SHES

KYI RJES LAS THOB PAS NI SEMS CAN GYI 'JIG RTEN DU BSDUS PA RNAMS
SGYU MA DANG MTSUNGS PAR MTHONG STE, SEMS CAN GYI GZUGS SU SNANG
BA NI SGYU MA BYAS PA'I GLANG PO CHE LA SOGS PA LTA BU'I PHYIR
RO, ,SNOD KYI 'JIG RTEN BSDUS PA RNAMS NI SMIG RGYU DANG MTSUNGS
PAR TE, SMIG

RGYU BZHIN DU PHYI ROL GYI DMIGS PA PHAL CHE BAS BRDZUN PA NYID
DU SNANG BA'I PHYIR RO, ,YUL DANG LONGS SPYOD KYI NGO BO RNAMS NI
RMI LAM DANG MTSUNGS PAR TE, RMI LAM LTA BUR BRDZUN PA DE LA 'DOD
PA SKYE BA'I PHYIR RO, ,LUS KYI LAS KYI NGO BO NYID RNAMS NI MIG
YOR DANG MTSUNGS PAR

TE; CHOS THAMS CAD BYED PA MED KYANG MIG YOR BZHIN DU LUS KYI
BYED PA SNANG BA'I PHYIR RO, ,NGAG GI LAS KYI NGO BO NYID NI BRAG
CA DANG MTSUNGS PAR TE, BRAG CA BZHIN DU BRDZUN PA YIN YANG THOS
PA'I LAM DU 'JUG PA'I PHYIR RO, ,'DOD PA NA SPYOD PA RNAMS NI
GZUGS BRNYAN DANG

MTSUNGS PAR TE, SNGON GYI LAS KYI RNAM PAR SMIN PA'I 'BRAS BUR
BSDUS PA RNAMS SNGON JI LTAR BYAS PA'I LAS DANG MTHUN PAR 'BYUNG
BA'I PHYIR RO, ,GZUGS DANG GZUGS MED PA NA SPYOD PA'I TING NGE
'DZIN DU BSDUS PA'I LAS KYI RNAM PAR SMIN PA'I 'BRAS BUR BSDUS PA
RNAMS NI CHU ZLA

DANG MTSUNGS PAR TE, TING NGE 'DZIN NI CHU DANG 'DRA BA'I PHYIR
RO, ,SANGS RGYAS KYI ZHING YONGS SU DAG PA LA SOGS PAS BSDUS PA
RNAMS NI SPRUL PA DANG MTSUNGS PAR TE, DE DAG RANG GI SEMS YONGS
SU DAG PAS SPRUL PA'I PHYIR RO, ,YANG NA NANG GI KHAMS DRUG NI
SGYU MA DANG

@140A *, ,MTSUNGS PAR TE, SEMS CAN MED KYANG SEMS CAN LA SOGS
PA'I NGO BOR SNANG BA'I PHYIR RO, ,RNAM PAR SHES PA'I KHAMS DRUG
DANG SEMS LAS BYUNG BA THAMS CAD NI SMIG RGYU DANG MTSUNGS PAR
TE, ,DE DAG SMIG RGYU BZHIN DU BRDZUN PA'I RNAM PAR SNANG BA'I

PHYIR RO; ,PHYI'I KHAMS RNAMS NI RMI LAM DANG MTSUNGS PAR TE, RMI
LAM BZHIN DU GZUGS RNAMS BRDZUN PA YIN YANG YUL DU SNANG BA'I
PHYIR RO, ,SKYES BU CHEN PO'I MTSAN LA SOGS PAS BRGYAN PA'I SANGS
RGYAS KYI GZUGS KYI SKUR BSDUS PA RNAMS NI MIG YOR DANG MTSUNGS
PAR TE, YONGS

SU DAG PA'I CHOS KYI SKU'I DBANG GIS DE LTAR SNANG BA'I PHYIR RO,
,BSTAN PA'I CHOS RNAMS SU BSDUS PA DAG NI BRAG CA DANG MTSUNGS
PAR TE, BRAG CA BZHIN DU BCOM LDAN 'DAS KYI DBANG GIS THOB PA'I
PHYIR RO, ,SNGON GYI LAS KYI 'BRAS BUR BSDUS PA RNAMS NI GZUGS
BRNYAN DANG MTSUNGS

PAR TE; CHOS THAMS CAD NI LAS JI LTA BA BZHIN DU SKYES PA'I PHYIR
RO, ,SANGS RGYAS KYI ZHING YONGS SU DAG PAR BSDUS PA RNAMS NI CHU
ZLA DANG MTSUNGS PAR TE, SGRIB PA'I DRI MA RNAMS DANG BRAL BA'I
SEMS KYI CHU LA ZLA BA BZHIN DU SNANG BAR GYUR PA'I PHYIR RO,
,'DUS BYAS KYI CHOS

THAMS CAD NI SPRUL PA DANG MTSUNGS PAR TE, DE DAG BRDZUN PA YIN
YANG JI LTAR RANG GI RGYU DANG RKYEN TSOGS PAS SPRUL PA SNANG
BA'I PHYIR RO, ,DE LTAR CHOS THAMS CAD LA SNYOMS PAR ZHUGS PA'I
TSE NAM MKHA' DANG 'DRA BA'I YE SHES THOB PA LAS LANGS NAS YANG
SGYU MA LA SOGS PA DANG 'DRA

BA'I YE SHES 'BYUNG BA NI RTAGS YIN PAS RNAM PAR MI RTOG PA'I
DBYINGS SU ZHUGS PAR SHES PAR BYA'O, ,DA NI DE'I PHAN YON TE
BSDUS PA'I DON BCU GCIG PA NI BDE BA CHEN PO ZHES BYA BA LA SOGS
PA GSUNGS SO, ,YE SHES RNAM PA 'DI GNYIS LA PHAN YON RNAM PA BZHI
STE, GONG MA GNYIS NI

BDAG GI DON PHUN SUM TSOGS PA LAS BRTZAMS PA'O, ,'OG MA GNYIS NI
GZHAN GYI DON PHUN SUM TSOGS PA LAS BRTZAMS PA STE, KHA NA MA THO
BA MED CING DAM PA MI ZAD PA'I BDE BA LA GNAS PA MNGON SUM DU BYA
BA'I DBANG THOB PAS BDE BA CHEN PO LA GNAS PA SHIN TU RGYAS PA
YANG

@140B 'THOB PO ZHES BYA BA'O, ,MNGON PAR SHES PA THAMS CAD KYI
MCHOG LA SOGS PA YON TAN GYI KHYAD PAR 'BYOR BA MNGON DU BYA BA'I
DBANG THOB PAS SEMS PHUN SUM TSOGS PA CHEN PO SHIN TU RGYAS PA
YANG 'THOB PO ZHES BYA BA STE, SEMS ZHES BYA BA'I SGRA NI TING
NGE 'DZIN LA BYA BA'I PHYIR RO, ,

SEMS CAN THAMS CAD KYI MI MTHUN PA'I PHYOGS DANG, GNYEN PO DANG,
'JUG PA DANG, LDOG PA RNAM PA THAMS CAD RAB TU 'BYED PA LA MKHAS
PAS SHES RAB CHE ZHING SHIN TU RGYAS PA YANG 'THOB BO, ,SEMS CAN
SKAL BA YOD PA DANG, SKAL BA MED PA RNAMS YONGS SU SHES PA

'THOB PAS NA YE SHES CHE ZHING SHIN TU RGYAS PA YANG 'THOB PO,
,DE DAG GI RJES SU MTHUN PAR RNAM PA THAMS CAD DU CHOS BSTAN PA
LA 'JUG PA'I DBANG THOB PAS BSHAD PA CHEN PO LA DBANG BA SHIN TU
RGYAS PA YANG 'THOB BO, ,BSDUS PA'I DON BCU GNYIS PA STE, PHAN
YON RNAM PA

BZHI PO 'DI'I LAS KYI MTSAN NYID NI, DUS THAMS CAD DU ZHES BYA BA
LA SOGS PA GSUNGS PA STE, GANG GI PHYIR SANGS RGYAS KYI MDZAD PA
LHUN GYIS GRUB PA YANG RGYUN MI GCOD DO, ,DE'I PHYIR DUS THAMS
CAD DU SEMS CAN THAMS CAD KYI DON GYI RNAM PA THAMS CAD KYANG
BYED NUS

PAR 'GYUR TE ZHES BYA BAR SBYAR RO, ,DE LTA BAS NA SANGS RGYAS
PA'I DUS NA SANGS RGYAS KYI MDZAD PA LHUN GYIS GRUB PAR 'JUG PA
YANG RGYUN MI 'CHAD PAR 'BYUNG BAS SKAL BA JI LTA BA BZHIN DUS
THAMS CAD DU SEMS CAN THAMS CAD KYI DON GYI RNAM PA THAMS CAD
MDZAD PA GRUB PA NI DE'I LAS SU BSTAN PA YIN NO, ,

'DI LTA STE ZHES BYA BA LA SOGS PA'I DPE NYE BAR BKOD PAS NI RNAM
PAR MI RTOG PA'I DBYINGS GCIG TU BLANG BA STE BSDUS PA'I DON BCU
GSUM PA STON TO, ,'DIR DON GNYIS BSTAN TE DPE DANG DNGOS PO, ,DE
LA BRAG LA SOGS PA NI DPE STE, 'DIS NYE BAR DPAGS PAS NA DPE'O,
,KUN

NAS NYON MONGS PA LA SOGS PA'I CHOS NI DNGOS SO, ,GCIG TU MKHREGS
ZHES BYA BA NI PHRAG MED PA'I PHYIR RO, ,SRA BA ZHES BYA BA NI
SHIN TU SRA PA'I PHYIR RO, ,DE BAS NA GANG DE'I RANG BZHIN GCIG
TU MKHREGS PA DE NI SRA BA STE, GCIG TU MKHREGS SHING SRA BA ZHES
BYA'O, ,'DIR RIN

@141A *, ,PO CHE'I GTER DU GYUR PAS NA GTER ZHES BYA'O, ,'OD GSAL
BZHES BYA BA NI 'BAR BA DANG LDAN BA'O, ,SNA TSOGS ZHES BYA BA NI
RIGS THA DAD PA RNAM PA SNA TSOGS SO, ,YID BZHIN GYI NOR BU RIN
PO CHE ZHES BYA BA NI JI LTAR BSAMS PA'I DON DE BZHIN DU 'GRUB
PA'I RGYUR

GYUR PAS SO, ,RKO BA'I MNGON PAR 'DU BYA BA MED CES BYA BA DE NI
ZHI GNAS DANG LHAG MTHONG ZUNG DU 'BREL BAR 'JUG PAS, RNAM PAR MI
RTOG PA'I DBYINGS SU 'JUG PA LAM GYI DPE'O, ,PHYUG CES BYA BA NI
BSTAN PA'O, ,LHAG MA NI BSHAD PA STE, NOR CHE LA ZHES BYA BA NI,
JI LTAR

BSAGS PAR BYA BA'I PHYIR GSER LA SOGS PA'O, ,LONGS SPYOD CHE BAR
'GYUR TE ZHES BYA BA NI KUN DU SPYAD PA YO BYAD LA SOGS PA'O,
,'DU BYED KYI RNAM PA ZHES BYA BA NI 'DU BYED KYI BYE BRAG STE,
DE RNAM PA SNA TSOGS PA'I PHYIR RO, ,KUN NAS NYON MONGS PA DANG,
GNYIS LA SO

SOR NYE BAR GNAS PA ZHES BYA BA NI DE NYID KYI BYE BRAG STE, THOG
MA MED PA'I DUS NAS ZHUGS PA'I NYON MONGS PA DANG LAS DANG SKYE
BA'I MTSAN NYID KYI KUN NAS NYON MONGS PAR BSDUS PA'I PHYIR KUN
NAS NYON MONGS PA'O, ,CHAD PA DANG RTAG PA'I MTHA' LA SOGS PA LA
MNGON PAR CHAGS PA

NI GNYIS TE, DE LA SO SOR NYE BAR GNAS PA NI MA RIG PA'I DBANG
GIS 'JIG RTEN PA RNAMS DUS THAMS CAD DU MNGON PAR CHAGS PAS NA
GNYIS LA SO SOR NYE BAR GNAS PA'O, ,DE LA 'DU BYED KYI BYE BRAG
'DI NI RANG BZHIN GYI RNAM PAR RTOG PA'I BYE BRAG GIS BYAS PA'I
PHYIR SNYING PO MED PAS NA

RDO'I RI DANG 'DRA'O, ,THOG MA MED PA'I DUS NAS RGYUN MA CHAD PAR
ZHUGS PA NYON MONGS PA DANG LAS DANG SKYE BAS BSDUS PAS KUN NAS
NYON MONGS PA'I PHYIR GCIG DANG MKHREGS PA LTA BU'O, ,MTHA' GNYIS
THAMS CAD LA MNGON PAR CHAGS PA NI SANGS RGYAS MA BYUNG BAR DBRAL
DKA' BAS NA

GNYIS LA SO SOR NYE BAR GNAS PA NI SRA BA LTA BU'O, ,RNAM PAR MI
RTOG PA'I DBYINGS NI YID BZHIN GYI NOR BU RIN PO CHE'I GTER DANG
'DRA STE, DE RTOGS PA NI 'DOD PA'I DON MA LUS PAR 'GRUB PA'I RGYU
YID BZHIN GYI NOR BU RIN PO CHE RNYED PA LTA BU STE, DE BZHIN
GSHEGS PA'I SKU THOB PA'I DPE'O,,

@141B DE BAS NA 'DI NI GCIG TU BLANG BAR BSTAN PA YIN NO, ,DE
BZHIN GSHEGS PA'I SKU YID BZHIN GYI NOR BU RIN PO CHE LTA BU NI
'DIR GZHAG PA DANG 'DRA BAS NA, DE NI DE'I GTER RO, ,SU ZHIG YID
BZHIN GYI NOR BU RIN PO CHE'I GTER DANG, 'DRA BA RNAM PAR MI RTOG
PA'I DBYINGS LA MOS SHING YID CHES

TE 'DOD PAR GYUR LA, RANG BZHIN GYI RNAM PAR RTOG PA'I BRAG LAS
BYAS PA'I 'DU BYED KYI RI RKO BAR SPRO BA CHER SKYES PA DE NI YID
BZHIN GYI NOR BU RIN PO CHE DANG 'DRA BA'I SANGS RGYAS SU 'GRUB
PAR 'GYUR TE, GZHAN NI MA YIN NO ZHES BSTAN PA'I PHYIR YID BZHIN
GYI NOR BU RIN PO CHE'I GTER CHEN PO 'DOD

PA'I MI ZHES BYA BA STE BYANG CHUB SEMS DPA'I DPE'O, ,MU STEGS
CAN MTHA' DAG DANG THUN MONG MA YIN PA DON CHE ZHING ZAB PA'I
CHOS 'DI LTA BU STON PA NI BCOM LDAN 'DAS TE, GZHAN NI MA YIN NO,
,DE BAS NA DE BZHIN GSHEGS PA LA NI SKYABS SU 'GRO BA LA SOGS PA
'OS PA'O ZHES BSTAN PA'I

PHYIR GTER CHEN PO MNGON PAR SHES PA'I MING ZHES BYA STE BCOM
LDAN 'DAS KYI DPE'O, ,DE BZHIN NYID DU GSHEGS PAS NA DE BZHIN
GSHEGS PA'O, ,YANG NA JI LTAR SNGON GYI SANGS RGYAS RNAMS BLA NA
MED PA'I GNAS SU GSHEGS PA DE LTAR 'DI YANG GSHEGS PAS NA DE
BZHIN

GSHEGS PA'O, ,CHOS RNAMS KYI DE KHO NA DE JI LTAR GNAS PA DE
BZHIN DU GSUNG BAS NGES PA'I TSIG GI TSUL GYIS NA DE BZHIN GSUNG
PA'O, ,'DOD CHAGS LA SOGS PA'I DGRA RNAMS BCOM PA'O, ,'JIG RTEN
THAMS CAD KYIS MCHOD PAR 'OS PAS NA DGRA BCOM PA'O, ,YANG

DAG PAR KUN NAS THUGS SU CHUD PAS NA YANG DAG PAR RDZOGS PA'I
SANGS RGYAS TE, 'DI NI BCOM LDAN 'DAS KYIS RIN PO CHE'I GTER CHEN
PO MNGON PAR MKHYEN TO ZHES BSTAN PA'I PHYIR GSUNGS PA'O, ,RANG
BZHIN GYI RNAM PAR RTOG PA RNAMS NI GCIG TU SPANG BAR BYA'O ZHES
BSTAN

PA'I PHYIR RDO'I RANG BZHIN NI DPA'O, ,JI LTAR GZHOR LA SOGS PAS
RKO BA'I THABS YANG DAG PA YIN PAS 'GRUB KYI GZHAN GYIS NI MA YIN
PA DE BZHIN DU YANG DAG PAR SO SOR RTOG PA'I MTSAN NYID KHO NAS
MTSAN MA RNAMS YID LA MI BYED PAR YONGS SU SPANG BAR NUS KYI
GZHAN GYIS NI

@142A *, ,MA YIN NO ZHES BSTAN PA'I PHYIR RKOS SHIG CES BYA BA
STE YID LA MI BYED PA'I DPE'O, ,DES DE SGRUB PA BSTAN PA'I PHYIR
RO, ,RNAM PAR RTOG PAS YONGS SU ZIN PA'I SBYIN PA LA SOGS PA NI
DNGUL LA SOGS PA LTAR CHEN PO MA YIN PA'I PHYIR LHA 'AM MI PHYUG
PO LA

SOGS PA 'BYOR PA'I RGYUR 'GYUR GYI YID BZHIN GYI NOR BU DANG 'DRA
BA'I SANGS RGYAS KYI GO 'PHANG 'THOB PA'I RGYUR MI 'GYUR TE, RNAM
PAR MI RTOG PA'I YE SHES KYIS YONGS SU ZIN PA DE DAG NI YID BZHIN
GYI NOR BU DANG 'DRA BA'I SANGS RGYAS KYI GO 'PHANG 'THOB PA'I
RGYUR 'GYUR RO ZHES BSTAN PA'I PHYIR

GNYEN PO LA SOGS PA LA RNAM PAR RTOG PA'I MTSAN MA RNAMS KYI DPE
LA, DNGUL LA SOGS PA NI RIN PO CHE'O, ,RNAM PAR RTOG PA'I RANG
BZHIN DU BDEN DU ZIN KYANG GNYEN PO LA SOGS PA RNAM PAR RTOG PAS
YUL GYI DNGOS PO KHYAD PAR CAN DU GYUR PAS GONG NAS GONG DU 'BRAS

BU'I KHYAD PAR THOB PA'I RGYU YOD DO ZHES BSTAN PA'I PHYIR, DNGUL
DANG GSER DANG RIN PO CHE SNA TSOGS SU SNANG BA'I RDO RNAMS NI
DPE'O, ,GSER LA SOGS PA'I RIN PO CHE NI SA LA SOGS PA LA RNAM PAR
RTOG PA RNAMS KYI DPE YIN GYI, SA LA SOGS PA'I NI MA YIN TE, DE
DAG NI

DUS THAMS CAD DU YID BZHIN GYI NOR BU RIN PO CHE'I GTER DANG
'DRA'O ZHES BSTAN PA'I PHYIR YID BZHIN GYI NOR BU RIN PO CHE'I
GTER CHEN PO RNYED CES BYA BA STE RNAM PAR MI RTOG PA'I DBYINGS
LA REG PA'I DPE'O, ,DE LA RNAM PAR MI RTOG PA'I DBYINGS LA REG PA
NI SA DANG PO THOB PA'O, ,'JUG PA KHONG DU CHUD PAR BYA'O

ZHES BYA BA NI 'JUG PA'I GO RIMS SHES PAR BYA'O ZHES BYA BA'I THA
TSIG GO, ,DA NI THABS KYI MTSAN NYID DE BSDUS PA'I DON BCU BZHIS
BSTAN PA'I PHYIR JI LTAR NA ZHES BYA BA LA SOGS PA GSUNGS SO,
,NYE BAR RTOG PA MED PAR MTSAN MA RNAMS YONGS SU SPONG BAR MI NUS
LA, MTSAN MA RNAMS

YONGS SU MA SPONGS PAR YANG RNAM PAR MI RTOG PA'I DBYINGS LA 'JUG
PAR MI 'GYUR TE, DE LTA BAS NA GDON MI ZA BAR NYE BAR BRTAG PAR
BYA'O SNYAM NAS JI LTAR NA YANG RNAM PAR RTOG PA'I MTSAN MA JI
SKAD BSTAN PA DE DAG LA NYE BAR RTOG CING RNAM PAR MI RTOG PA'I
DBYINGS SU 'JUG CE NA

@142B ZHES 'DRI BA'O, ,GONG DU YID LA MI BYED PA ZHES BYA BA YANG
DAG PAR SO SOR RTOG PA DES MTSAN MA RNAMS YONGS SU SPANG NGO ZHES
NI BSHAD NA JI LTAR YANG DAG PAR SO SOR BRTAG PAR BYA BA DE MA
BSHAD PA DE BAS NA THABS NI BSTAN PA'I PHYIR RNAM PAR MI RTOG
PA'I DBYINGS LA RAB TU GNAS PA

NI ZHES BYA BA 'DI BRJOD DE, DE NI 'DIR SBYOR BA'I LAM LA BRTAGS
NAS RNAM PAR MI RTOG PA'I DBYINGS ZHES SGRAR DGONGS PA YIN TE,
RNAM PAR MI RTOG PA'I DBYINGS LA GNAS PA DNGOS LA NI GZUGS LA
SOGS PA'I MTSAN MA MNGON DU GYUR PA MED PA'I PHYIR RO, ,'DIR NI

MTHA' GNYIS SPANGS SHING CI NAS KYANG DBU MA'I LAM LA 'JUG PAR
'GYUR BA DE LTAR SO SOR BRTAG PAR BYA'O ZHES BSTAN PA'I PHYIR SGO
'DOGS PA'I MTHA'I NGO BO DANG, SKUR PA 'DEBS PA'I MTHA'I NGO BO
DANG, DBU MA'I LAM LA 'JUG PA STON TO, ,DE LA SGRO 'DOGS PA'I

MTHA' NI RNAM PA GNYIS TE, GANG ZAG TU SGRO 'DOGS PA'I MTHA'
DANG, CHOS SU SGRO 'DOGS PA'I MTHA'O, ,BDAG DANG GZHAN DAG GI
GZUGS ZHES BYA BA NI GANG ZAG TU SGRO 'DOGS PA STE, BDAG TU 'DZIN
PA'I SGO NAS GZUGS LA SOGS PA LA BDAG GIR 'DZIN PA KUN DU 'BYUNG

BA'I PHYIR RO, ,CHOS SU SGRO 'DOGS PA'I MTHA' YANG RNAM PA GNYIS
TE, NGO BO NYID DU SGRO 'DOGS PA DANG, BYE BRAG TU SGRO 'DOGS
PA'O, ,GZUGS 'DI YOD DO ZHES BYA BA NI NGO BO NYID DU SGRO 'DOGS
PA'O, ,TSIG LHAG MA BZHI PO NI BYE BRAG TU SGRO 'DOGS PA STE,
GZUGS LA

SOGS PA NI GZOD MA NAS MA SKYES PA'I PHYIR DON DAM PAR SKYE BA
DANG 'GAG PA LA SOGS PA MI SRID DO, ,SKYE BO 'GAG GO ZHES BYA BA
NI SKAD CIG RE RE LA YANG 'BYUNG ZHING 'JIG PA'I CHOS CAN GYI
PHYIR RO, ,KUN NAS NYON MONGS SO ZHES BYA BA NI LUGS DANG MTHUN
PA'I RTEN CING 'BREL BAR

'BYUNG BA DANG LDAN PA'I PHYIR RO, ,RNAM PAR BYANG NGO ZHES BYA
BA NI LUGS DANG MI MTHUN PA'I RTEN CING 'BREL BAR 'BYUNG BA DANG
LDAN PA'I PHYIR RO, ,DA NI GZUGS MED CES BYA BA LA SOGS PAS SKUR
PA 'DEBS PA'I MTHA' STON TE, JI LTAR GZUGS LA SOGS PA'I CHOS
RNAMS KUN

@143A *, ,RDZOB TU GNAS PA DE LTAR GANG ZAG NI MA YIN NO ZHES
BSTAN PA'I PHYIR GZUGS LA BTAGS PA NYID KYIS YOD BA RNAMS LA SKUR
PA 'DEBS PA'I MTHA'O ZHES SKUR PA 'DEBS PA'I MTHA' ZHES STON TE,
GANG ZAG DE NI KUN RDZOB TU YANG MI GNAS PA'I PHYIR RO, ,

GZUGS MED CES BYA BA NI BSTAN PA'O, ,LHAG MA RNAMS NI BSHAD PA'O,
,NGO BO NYID KYIS KYANG MED CES BYA BA NI NGO BO NYID LA SKUR
PA'O, ,TSIG LHAG MA LNGA PO NI BYE BRAG LA SKUR PA'O, ,'DI BTAGS
PA'I YOD PA LA SKUR NA SKUR PA 'DEBS PA'I MTHA' 'GYUR RO, ,YOD
PAR 'DZIN

PA SNGON DU 'GRO BA NI MED PAR 'DZIN PA YIN PAS DE LTAR RTOG NA
YOD PAR 'DZIN PA NYID DU 'GYUR RO, ,DE BAS NA GZUGS MED CES KYANG
BRTAG PAR MI BYA'O, ,RGYUR YANG MED CES BYA BA NI RGYU'I NGO BOR
MED PA'O, ,'BRAS BUR YANG MED CES BYA BA NI 'BUS BUR GYUR PA MED
PA'O, ,LAS

NI RANG GI 'BRAS BU 'PHEN NUS PA'O, ,LDAN PA NI RANG GI 'BRAS BU
LA SOGS PA DANG 'BREL BA'O, ,'JUG PA NI RAB TU THA DAD PA'O,
,GZUGS SU SNANG BA RNAM PAR RIG PA YANG DON DAM PAR MA SKYES PAS
DE YANG GZUGS BZHIN DU BRDZUN PA'I PHYIR DE BAS NA GZUGS LA RNAM
PAR RIG PA

TZAM DU MNGON PAR CHAGS PA 'DI YANG SGRO BTAGS PA'I MTHA' YIN PAR
BSTAN PA'I PHYIR, RNAM PAR RIG PA TZAM ZHES BYA BA LA SOGS PA
GSUNGS SO, ,KUN RDZOB TU RMI LAM LA SOGS PA BZHIN DU GZUGS SNANG
BA'I RNAM PAR RIG PA GNAS PA'I PHYIR JI LTAR ZHES BYA BA LA SOGS

PAS KUN RDZOB TU RNAM PAR RIG PA LA SKUR NA SKUR PA 'DEBS PA'I
MTHAR 'GYUR RO ZHES STON TO, ,DE LTAR MTHA' GNYIS BSTAN NAS DA NI
DBU MA'I LAM DU 'JUG PA BSTAN PA'I PHYIR RIGS KYI BU DAG 'DI LTAR
ZHES BYA BA LA SOGS PA GSUNGS TE, GANG GIS DON DAM PAR DPYAD NA,

RNAL 'BYOR PAS GZUGS MI DMIGS TE, GZUGS SU SNANG BA'I RNAM PAR
RIG PA YANG MI DMIGS PA DE'I PHYIR 'DI LA SGRO 'DOGS PAR MI BYED
DO ZHES BYA BA TSIG GI RJES SO, ,SKUR BA'I MTHA' LA YANG MNGON
PAR ZHEN PA MED DO, ,'DI LTAR RNAM PAR RIG PA THAMS CAD KYI

@143B THAMS CAD DU CHUD GSON PA NI MA YIN NO ZHES BYA BA STE,
GZUGS LA SOGS PA'I RNAM PAR RIG PA CHUD MI GZON TO ZHES BYA BA'I
THA TSIG GO, ,GZHAN DU NA MTHONG BA LA SOGS PA DANG 'GAL BAR
'GYUR RO ZHES DGONGS PA'O, ,RNAM PAR RIG PA MA GTOGS PAR CHOS
GANG YANG MI DMIGS

ZHES BYA BA NA 'DIR RNAM PAR RIG PA'I SGRA NI THAMS CAD DU 'KHRUL
PA LA DGONGS TE, PHYIN CI LOG GI DON STON PA'I PHYIR RO, ,DE BAS
NA CHOS THAMS CAD NI 'KHRUL PA TZAM GYIS BRTAGS PA'I BDAG NYID
KYI NGO BOR ZAD DE, DE MA GTOGS PAR DE DAG GI RANG BZHIN RANG GI
RGYUD NI GANG YANG

MED DO ZHES DGONGS PA'O, ,DE SKAD DU 'PHAGS PA LANG KAR GSHEGS PA
LAS KYANG, DNGOS PO SKYE BA KUN RDZOB TU, ,DAM PA'I DON DU RANG
BZHIN MED, ,RANG BZHIN MED PA GANG BOR BA, ,DE NI YANG DAG KUN
RDZOB 'DOD, ,CES GSUNGS SO, ,DE LTA BAS NA DNGOS PO

THAMS CAD NI KUN RDZOB TU BSTAN PA YIN TE, DES NA RNAM PAR RIG PA
THAMS CAD KYI THAMS CAD DU CHUD GZON PA MA YIN PAR BSGRUBS PAR
'GYUR RO, ,RNAM PAR RIG PA DE YANG DNGOS PO MED PAR YANG DAG PAR
RJES SU MI MTHONG ZHES BYA BA 'DIS NI CHOS KYI DBYINGS DANG KUN
RDZOB

KYI NGO BO'I RNAM PAR RIG PA MI 'DRA BAR DGAG PA STE, CHOS DANG
GANG ZAG GI DNGOS PO DANG BRAL BA'I NGO BO NYID CHOS KYI DBYINGS
LA 'DIR DNGOS PO MED PA'I SGRAR GSUNGS TE, CHOS DANG GANG ZAG GI
DNGOS POR SGRO BTAGS PA'I RNAM PAR RIG PA'I BDAG GI NGO BO DANG
DE GNYIS MI 'DRA BA NI

RIGS TE, YANG DAG PA DANG YANG DAG PA MA YIN PA GNYIS 'GAL BA'I
PHYIR RO, ,SHIN TU MI 'DRA BA YANG RIGS PA MA YIN NO ZHES STON
TO, ,RNAM PAR RIG PA MA GTOGS PAR DNGOS PO MED PAR YANG DAG PAR
RJES SU MI MTHONG ZHES BYA BA NI, RNAM PAR RIG PA DE NYID LA CHOS
DANG GANG

ZAG MED PA'I MTSAN NYID NI CHOS KYI DBYINGS TE, DE CHOS NYID DU
GDAGS PA'I PHYIR CHOS DANG CHOS CAN DON DAM PAR MI 'DRA BA MED
PAS SHIN TU MI 'DRA BA YANG MA YIN NO, ,CHOS KYI DBYINGS DE DANG
RNAM PAR RIG PA DE GCIG PAR YANG YANG DAG PAR RJES SU MI MTHONG
BA NI THAMS CAD LA RNAM

@144A *, ,PAR RIG PA LTA BU YIN NA NI DE YANG MNGON SUM DU 'GYUR
BA'I SKYON DU 'GYUR RO, ,DES NA THAMS CAD KYIS DE KHO NA MTHONG
BAR 'GYUR BA DANG, CHOS KYI DBYINGS BZHIN DU RNAM PAR RIG PA YANG
BDEN PAR 'GYUR BA DANG, KUN NAS NYON MONGS PA CAN MA YIN

PA'I SKYON DU 'GYUR BA DANG, RNAM PAR RIG PA BZHIN DU CHOS KYI
DBYINGS DE YANG 'DUS BYAS DANG, KUN NAS NYON MONGS PA CAN LA SOGS
PA'I SKYON DU 'GYUR BA'I PHYIR RO, ,CHOS KYI DBYINGS DANG RNAM
PAR RIG PA GNYIS THA DAD PAR YANG YANG DAG PAR RJES SU MI MTHONG
PA NI,

RNAM PAR RIG PA NYID DU KUN RDZOB KYI NGO BO CHOS DANG GANG ZAG
TU SGRO BTAGS PA DANG BRAL BA GANG YIN PA DE NYID MED PA'I MTSAN
NYID CHOS KYI DBYINGS YIN NA JI LTAR DE DE DANG THA DAD PAR
'GYUR, GAL TE THA DAD PAR 'GYUR NA NI DE'I TSE'I 'DU BYED KYI
BDAG MED PA TZAM NYID DON DAM PA'I MTSAN

NYID DU MI 'GYUR LA, 'DU BYED KYI MTSAN MAS BCINGS PA RNAMS KYANG
RNAL 'BYOR PAS ZIL GYIS NON PAR MI 'GYUR TE, DE DE DANG THA DAD
PAS CHOS KYI DBYINGS GZHAN NYID DU RTOGS PA'I PHYIR RO, ,DE LTA
BAS NA DUNG LA SOGS PA DANG DKAR PO LA SOGS PA BZHIN DU GCIG DANG
THA DAD

PAR BRJOD DU MED PA NYID RNAM PAR MI RTOG PA'I DBYINGS SO, ,CHOS
KYI DBYINGS KYI MTSAN NYID MED PA DE LA DNGOS POR YANG DAG PAR
RJES SU MI MTHONG BA NI, DE LA YOD PA'I NGO BO GANG YANG MI DMIGS
PA'I PHYIR RO, ,DNGOS PO MED PAR YANG YANG DAG PAR RJES SU MI
MTHONG BA NI DNGOS

PO MI DMIGS PA'I PHYIR DE RNAM PAR BCAD PAS 'THOB PA DNGOS PO MED
PA'I NGO BO YANG MED PA'I PHYIR RO, ,YOD PA LAS GZHAN PA NI MED
PA'I MTSAN NYID YIN PAS YONG PA MA GRUB NA DE YANG MA GRUB PA
NYID DE, DPER NA, GAL TE YOD PA MA GRUB NA, ,MED PA 'GRUB PAR MI

'GYUR TE, ,YOD LAS GZHAN PA'I DNGOS PO NI, ,MED PA'O ZHES SKYE BO
SMRA, ,ZHES BSHAD PA LTA BU'O, ,RNAM PAR RTOG PA THAMS CAD KYI
GANG RNAM PAR MA BRTAGS PA DE RNAM PAR MI RTOG PA'I DBYINGS SO
ZHES DE LTAR LTA NA YANG RNAM PAR RTOG PA LA KUN DU SPYOD PA STE,
DE LTA

@144B BAS NA DE LTAR YANG MI BLTA'O, ,RNAM PAR RTOG PA THAMS CAD
CES BYA BA NI SKYE BA MED PA DANG 'GAG PA MED PA LA SOGS PAR RNAM
PAR RTOG PA RNAMS KYIS SO, ,'DI NI 'JUG PA'I TSUL ZHES BYA BA NI
'JUG PA'I THABS MTHA' GNYIS SPANGS PA'I MTSAN NYID DE, MTHA'
GNYIS LA JI

LTAR BRTAG PA NI GONG DU BSTAN PA YIN NO, ,DE LTAR NA RNAM PAR MI
RTOG PA'I DBYINGS LA RAB TU GNAS PA YIN NO ZHES BYA BA NI, JI
LTAR DBU MA'I LAM DU 'JUG PA'I TSUL SO SOR BRTAG PA BRTEN PA DE
LTAR DE LA RAB TU GNAS PA'O, ,TSOR BA LA SOGS PA'I MTSAN MA RNAMS
LA YANG

DE BZHIN DU BRTAG STE, SGRO 'DOGS PA DANG SKUR PA 'DEBS PA'I
MTHA' GNYIS LA SO SOR BTAGS PA DANG DBU MA'I LAM DU 'JUG PA'I
TSUL LO, ,'DRA BA'I PHYIR GZUGS BZHIN DU STE, DE BZHIN DU TSOR BA
DANG ZHES BYA BA LA SOGS PA NI BSDUS NAS SBYOR BA'O, ,JI LTAR
SBYOR ZHE NA,

TSIG GI MTHA' NAS GZUNG STE SBYOR BA'I PHYIR, RIGS KYI BU DAG 'DI
LA ZHES BYA BA LA SOGS PA GSUNGS SO, ,'KHRUL PAS SGRO BTAGS PA'I
NGO BO YIN PAS GZOD MA NAS MA SKYES PA'I PHYIR NYON MONGS PA LA
SOGS PA'I SGRIB PA THAMS CAD NI DON DAM PAR SPANG DU MED DE, MGO
LAN

GNYIS SU GCAD DU MED PA BZHIN NO, ,DE BAS NA SPANG BAR BYA BA MED
PAS THAMS CAD MKHYEN PA NI SPANG BA'I PHYIR MA YIN PAS NA 'DI
YANG SGRO 'DOGS PA'I MTHA' YIN PAS RNAL 'BYOR PAS SPANG BAR
BYA'O, ,DE BZHIN DU THAMS CAD MKHYEN PA NYID GCIG TU RNAM PAR
BYANG BA'O ZHES SPYOD NA

YANG RNAM PAR RTOG PA NYID DE, ,DAG PA DANG MA DAG PA'I MTHA'
GNYIS SU 'DZIN PA'I PHYIR RO, ,DE LTAR THAMS CAD MKHYEN PA NYID
RNAM PAR BYANG BA'O ZHES 'DZIN PA'I SHUGS KYIS GZHAN DAG LA YONGS
SU MA DAG PA'O ZHES SGRO 'DOGS PAR 'GYUR TE, DE NI DE LA LTOS
PA'I PHYIR

RO; ,DE BAS NA GNYIS SU RTOG PAR 'GYUR TE, CHOS THAMS CAD MA
SKYES PA DANG RO GCIG PA LA DAG PA DANG MA DAG PA LA SOGS PA
DBYER MED BAS DE BAS RNAL 'BYOR PAS RNAM PAR RTOG PA 'DI YANG MI
BYA STE, JI SKAD DU, YOD CES MED CES GNYI GA MTHA', ,DAG DANG MA
DAG

@145A *, ,'DI YANG MTHA', ,DE BAS MTHA' GNYIS RNAM SPANGS TE,
,MKHAS PA DBUS LA 'ANG GNAS MI BYED, CES GSUNGS PA LTA BU'O,
,LHAG MA YANG GONG MA BZHIN DU BSHAD PAR BYA'O, ,TSIGS SU BCAD PA
GNYIS KYIS NI, ,JI SKAD GONG DU BSTAN

PA'I DON RNAMS SDUD DE, BDE BLAG TU ZIN PAR BYA BA'I PHYIR RO,
,DE LA TSIGS SU BCAD PA DANG POS NI RNAM PAR MI RTOG PA'I RGYU'I
DBYINGS SU 'JUG PA'I RGYU'I GO RIMS BSTAN TO, ,GNYIS PAS NI DE'I
PHAN YON NO, ,DAM CHOS 'DI LA RGYAL BA'I SRAS, ,RNAM PAR MI RTOG
BSAMS

GYUR NA, ,ZHES BYA BA NI RNAM PAR MI RTOG PA'I DBANG DU BYAS PA'I
CHOS THOS NAS RNAM PAR MI RTOG PA LA BSAM PA GZHAG STE ZHES
GSUNGS PA DE BSTAN TO, ,RNAM RTOG BGROD DKA' RNAM 'DAS TE, ,ZHES
BYA BA NI RANG BZHIN GYI RNAM PAR RTOG PA LA SOGS PAS MTSAN MA
RNAM PA

BZHI YONGS SU SPANG BAR SBYOR BA BSTAN TO, ,RIM GYIS MI RTOG
'THOB PAR 'GYUR, ,ZHES BYA BA 'DIS NI RNAL 'BYOR PA RIM GYIS 'JUG
PAS 'JIG RTEN LAS 'DAS PA RNAM PAR MI RTOG PA'I YE SHES 'THOB BO
ZHES BYA BA'I THA TSIG GO, ,YANG NA RIM GYIS ZHES BYA BA NI, RNAM

RTOG BGROD DKA' RNAM 'DAS TE, ZHES BYA BA DANG SBYAR TE, 'DIS NI
RNAM PAR MI RTOG PA'I DBYINGS SU 'JUG PA BSTAN TO, ,DE LAS ZHES
BYA BA NI RNAM PAR MI RTOG PA'I YE SHES 'THOB PA'I RGYU LAS SO,
,RAB ZHI ZHES BYA BA NI SPROS PA MTHA' DAG DANG BRAL BA'I PHYIR
RO, ,'DI DAG

THAMS CAD NI RNAM PAR MI RTOG BDE BA ZHES BYA BA'I BYE BRAG GO,
,MI G-YO ZHES BYA BA NI MI NYAMS PAS NA BSTAN PA'I PHYIR RO,
,MCHOG CES BYA BA NI 'JIG RTEN DANG 'JIG RTEN LAS 'DAS PA'I BDE
BDE DAG LAS KHYAD DU 'PHAGS PA'I PHYIR RO, ,DBANG BYED CES BYA BA
NI JI LTAR 'DOD PA DANG, JI SRID

DU 'DOD PA MNGON SUM DU BYED PA'I PHYIR RO, ,MNYAM LA MI MNYAM PA
ZHES BYA BA NI, DE NI MNYAM LA MI MNYAM PA STE, SANGS RGYAS DANG
BYANG CHUB SEMS DPA' THAMS CAD KYI THUN MONG YIN PAS NA MNYAM
PA'O, ,NYAN THOS LA SOGS PA DANG THUN MONG MA YIN PAS NA MI MNYAM
PA'O, ,

@145B YANG NA CHOS THAMS CAD MNYAM PA NYID DU KHONG DU CHUD PA
THOB PAS NA MNYAM PA'O, ,DE DANG 'DRA BA'I BDE BA'I MCHOG GZHAN
MED PAS NA MI MNYAM PA'O, ,YANG NA RAB TU ZHI BAS MNYAM PA'O, ,MI
G-YO BA LA SOGS PA'I YON TAN DANG LDAN PAS MI MNYAM PA'O, ,RNAM
PAR MI RTOG PA NYID BDE

BA'AM; RNAM PAR MI RTOG PA'I 'BRAS BU YANG BDE BAS NA RNAM PAR MI
RTOG BDE BA'O, ,THOB PAR 'GYUR ZHES BYA BA NI RTOGS PA'O, ,DE
SKAD CES BKA' STZAL NAS ZHES BYA BA 'DIS NI YANG DAG PAR SDUD PAR
BYED PAS NA BCOM LDAN 'DAS KYI BKA' BZLAS PAS GZUNGS 'DI YANG
BSTAN DU RUNG

BA'I LUNG NYID DU STON TO, ,BYANG CHUB SEMS DPA' LA SOGS PAS
MNGON PAR BSTOD DO ZHES BYA BAS NI SKYE BO PHAL PO CHES YONGS SU
GZUNG BAR BSTAN TO, ,RNAM PAR MI RTOG GZUNGS 'DI RAB TU BSHAD PA
YIS, ,DGE BA PHAL CHEN BLO CHUNG BDAG GIS GANG THOB PA, ,DE NI
BLO NGAN

SNA TSOGS SKYON GYI MUN PA DAG ,ZAD PAR GYUR NAS MYUR DU RGYA
CHEN GNAS THOB SHOG ,'PHAGS PA RNAM PAR MI RTOG PAR 'JUG PA'I
GZUNGS RGYA CHER 'GREL PA, SLOB DPON KA MA LA SH'I LAS MDZAD PA
RDZOGS SO,, ,,RGYA GAR GYI MKHAN PO DZI NA MI TRA DANG, D'A NA
SH'I LA DANG,

ZHU CHEN GYI LO TZ'A BA BAN DE DPAL BRTZEGS RAKSHI TAS BSGYUR
CING ZHUS TE GTAN LA PHAB PA,, 