@318B #, ,RGYA GAR SKAD DU, K'A BY'A DARSHA, BOD SKAD DU, SNYAN
NGAG ME LONG, 'PHAGS PA 'JAM DPAL GZHON NUR GYUR PA LA PHYAG
'TSAL LO, ,GDONG BZHI GDONG GI PAD TSAL GYI, ,NGANG PA'I BU MO
THAMS CAD DKAR, ,DBYANGS CAN MA NI KHO BO YI, ,YID LA RING DU
GNAS PAR MDZOD, ,

BSTAN BCOS SNGA MA RNAMS BSDUS SHING, ,SBYOR BA RNAMS KYANG NYER
MTSON TE, ,JI LTAR NUS BZHIN BDAG GIS NI, ,SNYAN NGAG RNAMS KYI
MTSAN NYID BYA, ,'DI NA KUN DU MCHOG RNAMS KYANG, ,MCHOG GI RJES
SU BSTAN PA YI, ,TSIG RNAMS NYID KYI DRIN GYIS NI, ,'JIG RTEN
LUGS LA 'JUG PAR BYED, ,

GAL TE SGRA DON SNANG BA NI, ,'KHOR BA'I BAR DU MI GSAL NA, ,'JIG
RTEN GSUM PO MTHA' DAG 'DI, ,SMAG RUM MUN PA NYID DU 'GYUR,
,SNGON GYI RGYAL PO GRAGS PA'I GZUGS, ,NGAG GI RANG BZHIN ME LONG
THOB, ,DE DAG NYE BAR MI GNAS KYANG, ,RANG NYID NYAMS PA MED PA
LTOS; ,MKHAS PAS YANG

DAG RAB SBYAR BA'I, ,NGAG NI NGAG GI 'DONG 'JOR BSHAD, ,DE NYID
NYES PAR SBYAR NA SLAR, ,SBYOR PO BA LANG NYID RJOD BYED, ,DE
PHYIR SNYAN NGAG DAG LA SKYON, ,CHUNG BAR GYUR KYANG CI ZHIG
LTAR, ,BTANG SNYOMS MI BYA LUS MDZES KYANG, ,SKYON GCIG GIS NI
SKAL NGAN 'GYUR, ,SKYE BO BSTAN BCOS MI SHES PAS, ,

YON TAN SKYON DAG JI LTAR DBYE, ,GZUGS KYI DBYE BA DMIGS PA'I
SKABS, ,LONG BDAG LA YOD DAM CI, ,DE PHYIR MKHAS PAS SKYE DGU
RNAMS, ,BYE BRAG RTOGS LA MNGON DGONGS NAS, ,RNAM BKRA LAM LDAN
TSIG RNAMS KYI, ,BYA BA'I CHO GA NGES PAR SBYAR, ,DE RNAMS KYIS
NI SNYAN NGAG GI ,LUS DANG

RGYAN YANG RAB TU BSTAN, ,LUS NI RE ZHIG 'DOD PA YI, ,DON GYI
RNAM BCAD TSIG GI PHRENG, ,DE YANG TSIGS BCAD LHUG PA DANG, ,SPEL
MA RNAM GSUM NYID DU GNAS, ,TSIGS BCAD RKANG BZHI DE YANG NI,
,PRiTTA DZ'A TI ZHES RNAM GNYIS, ,DE YI SPROS PA MTHA' DAG NI,
,SDEB SBYOR GZHUNG DU NGES PAR BSTAN, ,

RIG DE SNYAN NGAG RGYA MTSO NI, ,ZAB MO BRGAL 'DOD RNAMS KYI GRU,
,GROL BA DANG NI RIGS DANG MDZOD, ,'DUS PA ZHES BYA DE 'DRA YI,
,TSIGS BCAD RGYA CHES RGAS BCINGS, ,CHA SHAS RANG BZHIN PHYIR MA
BRJOD, ,SARGAS BCINGS PA SNYAN NGAG CHE, ,DE YI MTSAN NYID BRJOD
PAR BYA, ,SHIS BRJOD PHYAG BYA

@319A *, ,DNGOS PO NI, ,NGES PAR BSTAN PA'ANG DE YI SGO, ,SNGON
BYUNG GTAM LAS GYUR PA'AM, ,CIG SHOS LEGS PA LA BRTEN PA, ,SDE
BZHI 'BRAS BU'I DBANG GYUR DANG, ,MKHAS SHING YID 'ONG 'DREN PA
DANG, ,GRONG KHYER RGYA MTSO RI DANG DUS, ,NYI ZLA 'CHAR BA'I
BSNGAGS PA DANG, ,SKYED

TSAL CHU YI ROL RTZED DANG, ,CHANG 'THUNG DGA' BA'I DGA' STON
DANG, ,MA TSOGS PA DANG BAG MA DANG, ,GZHON NU SKYE DANG 'PHEL BA
DANG, ,GROS DANG PHO NYA BGROD PA DANG, ,G-YUL DANG 'DREN PA DAR
BAS KYANG, ,BRGYAN PAR GYUR CING MDOR BSDUS MIN, ,NYAMS DANG
'GYUR BA DAG GIS GTAMS,,

SARGA SHIN TU RGYA CHE MIN, ,MNYAN 'OS PRiTTA LEGS MTSAMS SBYAR,
,KUN DU SARGA DAG GI MTHA', ,THA DAD LDAN PAS 'JIG RTEN MDZES,
,SNYAN NGAG DAM PA'I RGYAN LDAN NI, ,BSKAL PA'I BAR DU GNAS PAR
'GYUR, ,GANG ZHIG YAN LAG 'GAS DMAN YANG, ,GAL TE SBYAR RNAMS
PHUN TSOGS

KYIS; ,DE RIG MGU BAR BYED PAS NA, ,'DI NI SNYAN NGAG SKYON MA
YIN, ,THOG MAR 'DREN PA YON TAN GYIS, ,NYE BAR BKOD NAS DE YIS
NI, ,DGRA LA GNOD PA BYED CES PA'I, ,LAM 'DI RANG BZHIN MDZES PA
YIN, ,RIGS DANG BRTZON 'GRUS THOS SOGS KYIS, ,DGRA BO LA YANG
BSNGAGS BYAS NAS,,

DE LAS RGYAL PHYIR 'DREN PA NI, ,KHYAD 'PHAGS BRJOD PA'ANG BDAG
DGA' SKYES, ,RKANG PA MED PA'I TSIG RGYUN NI, ,LHUG PA BRJOD PA
NGAG DANG GTAM, ,ZHES PA DE YI RAB DBYE GNYIS, ,DE LA 'DRAN PA
NYID KYIS NI, ,BRJOD PAR BYA BA BRJOD PA LO, ,GZHAN NI 'DREN
PA'AM GZHAN GYIS KYANG, ,RANG GI YON

TAN BSGRAGS SKYON 'DIR, ,YANG DAG DON BSNGAGS PHYIR YOD MIN, ,'ON
KYANG NGES PA MA MTHONG STE, ,DER YANG GZHAN GYIS BRJOD PA'I
PHYIR, ,GZHAN GYIS BRJOD DAM RANG GIS ZHES, ,DBYE BA'I RGYU NI CI
ZHIG YOD, ,GAL TE SGO DANG GZHAN SGO DANG, ,YID BRTEN LDAN NYID
BRJOD PA NI, ,THA DAD PA YI RTAGS YIN

NA; ,ZHAR GYI GTAM RNAMS DAG LA YANG, ,'PHAGS PA SOGS BZHIN SGO
DANG NI, ,GZHAN GYI SGO DAG CES MI 'JUG ,LAMBHA SOGS SAM AA SHR'A
SA'I, ,DBYE BA MTHONG YANG DE LAS CI, ,DE PHYIR GTAM DANG BRJOD
PA ZHES, ,MING GNYIS DAG GIS RIGS GCIG MTSON, LHAG MA BRJOD PA'I
RIGS RNAMS

@319B KYANG; ,'DI NYID NANG DU 'DUS PAR 'GYUR, ,BU MO 'PHROG DANG
G-YUL DANG NI, ,BSLU DANG DAR BA LA SOGS PA, ,SARGAS BCINGS PA
MTSUNGS PA NYID, ,DE DAG KHYAD BYED YON TAN MIN, ,SNYAN NGAG
MKHAN GYIS BSAM BYAS RTAGS, ,GZHAN DU YANG NI SKYON MI 'GYUR,
,'DOD DON BSGRUB LA SGO RU NI, ,

MKHAS PA RNAMS LA CIS MI 'GYUR, ,SPEL MA ZLOS GAR LA SOGS TE, ,DE
DAG RNAMS NI GZHAN NA RGYAS, ,LHUG PA TSIGS BCAD RANG BZHIN GANG,
,TZAM BU ZHES PA MNGON PAR BRJOD, ,NGAG GI RANG BZHIN DE DAG
KYANG, ,LEGS SBYAR DE BZHIN RANG BZHIN DANG, ,ZUR CHAG 'DREN MA
ZHES PA STE, ,RNAM

PA BZHI RU MKHAS PAS GSUNGS, ,LEGS SBYAR ZHES PA LHA YI NI, ,SKAD
DU DRANG SRONG CHEN POS GSUNGS, ,DE SKYES DE MTSUNGS YUL CAN
ZHES, ,RANG BZHIN RIM PA DU MA YOD, ,YUL 'KHOR CHEN PO LA BRTEN
SKAD, ,LEGS BSHAD RIN CAN DAG GI MTSO, ,SI RUS BCINGS PA RANG
BZHIN GANG, ,RANG BZHIN

MCHOG TU GYUR PAR RIG ,SOO RA SE NA GOO dA DANG, ,L'A dI GZHAN
YANG DE 'DRA'I SKAD, ,RANG BZHIN NYID CES BYA BA YI, ,THA SNYAD
RNAMS LA NYE BAR 'GYUR, ,BA LANG RDZI LA SOGS PA'I TSIG ,SNYAN
DAG LA ZUR CHAG CES GNAS, ,BSTAN BCOS RNAMS LA LEGS SBYAR LAS,
,GZHAN PA ZUR CHAG NYID DU

BRJOD; ,LEGS SBYAR SARGAS BCINGS LA SOGS, ,RANG BZHIN SKANDHA KA
SOGS DANG, ,ZUR CHAG AO SAR SOGS TE, ,ZLOS GAR LA SOGS 'DRES
PA'O, ,GTAM SOGS SKAD NI THAMS CAD DANG, ,LEGS SBYAR GYIS KYANG
BCINGS PA STE, ,RMAD BYUNG DON CAN RGYA CHE'I GTAM, ,'BYUNG PO'I
SKAD KYI RANG BZHIN

BRJOD; ,SGEG DANG ROL DANG STABS LA SOGS, ,LTA BA'I DON YIN CIG
SHOS KYANG, ,MNYAN PAR BYA BA NYID CES PA, ,'DI YANG LUGS GNYIS
DAG TU BRJOD, ,PHAN TSUN DBYE BA PHRA MO CAN, ,TSIG GI LAM NI DU
MA YOD, ,DE LA PHEE DARBHA DANG NI, ,GOO dA'I KHYAD PAR GSAL BAR
BRJOD, ,SBYAR BA RAB DANGS

MNYAM NYID DANG, ,SNYAN DANG SHIN TU GZHON PA DANG, ,DON GSAL BA
DANG RGYA CHE DANG, ,BRJID DANG MDZES DANG TING NGE 'DZIN, ,YON
TAN 'DI BCU BEE DARBHA'I, ,LAM GYI SROG TU BSHAD PA YIN, ,'DI DAG
PHAL CHER BZLOG PAS NI, ,GOO dA'I LAM DAG MTSON PA YIN, ,SBYAR BA
SROG CHUNG YI GE MCHOG ,LHOD

@320A *, ,PA NYID KYIS MA REG PA'O, ,LHOD PA M'A L'A T'I M'A LA,
,LO L'A LI KA LI L'A BZHIN, ,GOO dA PA YI RJES KHRID BLOS, ,DE
'DOD M'A LA T'I D'A MA, ,LAm GHI TAm BHRA MA REE: ZHES, ,BEE
DARBHA YI SBYOR LCI BYED, ,RAB DANG SA LDAN PA GRAGS DON CAN,
,ZLA BA'I MTSAN MA AUTPAL GYI, ,'OD KYIS MDZES PA RGYAS

ZHES PA, ,RTOGS PA'I SKAL BZANG LDAN PA'I TSIG ,NGES TSIG YOD
PHYIR GOO dA PA, ,SHIN TU GRAGS PA MIN YANG 'DOD, ,SHIN TU DKAR
MIN CHU LAS SKYES, ,DE 'DRAS MTSAN PA 'OD DKAR CAN, ,MNYAM PA
SBYOR BA MA MNYAM DRAL, ,DE NI 'JAM RTZUB PAR MA STE, ,SBYOR BA
'JAM RTZUB PAR MA YI, ,YI

GE BKOD PA'I SKYE GNAS CAN, ,KHU BYUG CA CO SGROG BYED CING,
,NYAR MA RAB 'THOR DANGS SHING DANGS, ,CHU RGYUN CHU THIGS KYIS
BRAN PA'I, ,MA LA YA RLUNG BDAG LA 'ONGS; ,TZANDAN GYIS BSGOS DRI
LDAR ZHING, ,'JAM PA MA LA YA YI RLUNG, ,BDAG GI BRTAN 'GOG DGA'
MA NI, ,MCHOG GI KHA YI RLUNG DANG

'GRAN; ,ZHES PA MI MNYAM MA BRTAGS PAR, ,DON DANG RGYAN GYI TSOGS
DAG LA, ,LTOS NAS SHAR PHYOGS PA DAG LA, ,SNYAN NGAG LAM 'DI
'BYUNG BAR 'GYUR, ,SNYAN PA NYAMS LDAN TSIG DANG NI, ,DNGOS PO LA
YANG NYAMS GNAS PA, ,SBRANG RTZI SPYOD PA SBRANG RTZIS BZHIN,
,GANG GIS BLO LDAN DGA' BYED

PA'O, ,SGRA NI GANG DANG CI YIS KYANG, ,GANG ZHIG MTSUNGS PAR
NYAMS MYANG BA, ,DE YI GZUGS SOGS TSIG NYE BA, ,RJES SU KHRID
BCAS NYAMS DANG LDAN, ,GANG TSE BRAM ZE DGA' BA YI, ,RGYAL PO 'DI
YIS DPAL THOB 'GYUR, ,DE NAS BZUNG STE CHOS KYI NI, ,DGA' STON
'JIG RTEN 'DI RU 'BYUNG, ,ZHES

'DI GOO dA PA MI 'DOD, ,DE DAG RJES SU KHRID LA DGA', ,PHAL CHER
RJES SU KHRID PAS KYANG, ,BEE DARBHA NI 'DI NYID 'DOD, ,RKANG BA
RNAMS DANG TSIG RNAMS LA, ,YI GE BSKOR BA RJES SU KHRID, ,GAL TE
SNGA MA'I NYAMS MYONG NI, ,'DU BYED RTOG BYED MI RING NYID, ,STON
MTSAN DBU RGYAN ZLA BA NI, ,KUNDA'I

PHON POR 'KHRUL PA LA, ,MTSAN MA AINDRA N'I LA MTSUNGS, ,BUNG
BA'I DPAL NI YANG DAG 'DZIN, ,MDZES MA MKHA' LA ZLA BA YI, ,DKYIL
'KHOR MDZES PAS BDAG GI YID, ,YID SRUBS KYIS MNAN BRTZE MED DU,
,'JOMS BAR BRTZON PA 'DI LA LTOS, ,ZHES PA SHIN TU MI RING BAR,
,THOS PA DAG NI

@320B RJES KHRID 'DOD, ,DGA' MA BZHIN GYI CHU SKYES DANG,
,MTSUNGS PA ZLA BA ZHES MI 'DOD, ,BDAG GI LUS DANG KHRO BA PHRA,
,'DOD PA RTZUB CING MDZA' BO NGAN, ,KHENGS PA NYAMS SHING CHAGS
PA RGYAS, ,RMONGS PA SKYES TE SROG RNAMS SONG, ,ZHES SOGS SBYOR
BA RTZUB PA DANG, ,LHOD PA YANG NI STER BAR

BYED; ,DE PHYIR DE LTA'I RJES KHRID NI, ,LHO PHYOGS PA RNAMS MI
SBYOR RO, ,SKOR BA KHO NA TSOGS PA YI, ,SPYOD YUL ZUNG DANG LDAN
PAR RIG ,DE YANG GCIG TU SNYAN PA MIN, ,DE PHYIR PHYI NAS BSHAD
PAR BYA, ,NGES PAR RGYAN RNAMS KUN LA YANG, ,DON GYI NYAMS DAG
SBYIN PAR BYED, ,DE LTA NA YANG GRONG PA NYID,,

MIN PA'I KHUR 'DI PHAL CHER 'DZIN, ,'DOD LDAN BDAG LA GZHON NU
MA, ,KHYOD NI JI LTAR 'DOD MI BYED, ,CES 'DI GRONG PA'I DON BDAG
NYID, ,NYAMS DANG BRAL BA KHO NAR BYED, ,G-YON MIG 'DOD PA GTUM
PO 'DI, ,NGES PAR BDAG LA BRTZE BA MED, ,KHYOD LA KHRO MED DGA'
ZHES PA, ,GRONG PA'I DON MIN RO

DANG LDAN, ,SGRA LA'ANG GRONG BA NYID YOD DE, ,DE NI LEGS PA'I
CIG SHOS GRAGS, ,DGA' BA'I DGA' STON BRJOD PA LA, ,JI LTAR YA YIG
LA SOGS BZHIN, ,TSIG GI MTSAMS SBYOR GYIS ZHUGS DANG, ,SLAR YANG
DAG DON DAG GIS KYANG, ,NGES PAR RTOGS BYED GRONG BA STE, ,Y'A
BHA: BA TA: PRI YA BZHIN,,

GZHAN LA BSNUN NAS SKYES BU NI, ,BIRYA LDAN PA'I BI SHRANTA,
,GZHAN LA BSNUN NAS SKYES BU NI, ,KHU BA LDAN PA RNAM PAR NGAL,
,DE LTA BU SOGS LAM DAG NI, ,GNYIS KA LA YANG BSNGAGS MA YIN,
,BHA GA BA T'I BHA GI N'I, ,ZHES SOGS KUN DU KHAS LEN NYID, ,DE
LTAR SNYAN PA RNAM PAR PHYE, ,SHIN TU

GZHON PA BSHAD PAR BYA, ,RTZUB MIN YI GE MANG BA 'DI, ,SHIN TU
GZHON PA NYID DU 'DOD, ,GANG PHYIR THAMS CAD MNYEN PA NI, ,SBYOR
BA LHOD PA'I SKYON DU BSHAD, ,SPRIN GYI PHRENG BA LDAN DUS SU,
,SNYAN PAR SGROGS PA'I MGRIN LDAN PA, ,RMA BYA YI NI MJUG MA DAG
,ZLUM POR BYAS NAS GAR BYED DO, ,ZHES

PA DON RGYAS NYID MA YIN, ,RGYAN YANG DE 'DRA YOD MIN TE, ,SHIN
TU GZHON PA NYID KYI DPE, ,DAM PA RNAMS KYI KHA NA GNAS, ,GSAL
PHYIR GZHAN DAG PHAL CHER NI, ,BRJOD PAR DKA' BA DAG KYANG SBYOR,
,N+YAKshA SA RGYAL RIGS RNAMS KYI PHYOGS, ,SKAD CIG GIS NI NYAMS
PAR BYAS, ,DON GSAL DON

@321A *, ,BRTAG MI DGOS NYID, ,'PHROG BYED KYIS NI SA GZHI DAG
,RMIG PAS BCAD PA'I KLU KHRAG GIS, ,DMAR BA CHU YI GTER LAS
PHYUNG, ,PHAG PA CHEN PO DAG GIS SA, ,CHU GTER DMAR PO DAG LAS
PHYUNG, ,ZHES PA 'DI NYID BSTAN PA NI, ,BRANG 'GRO'I KHRAG NI
BRTAG

DGOS NYID, ,LAM 'DI GNYIS KA DAG LA YANG, ,RTOGS PA'I SKAL BZANG
MI LDAN ZHING, ,SGRA DANG RIGS PA LAS 'GONGS PA, ,'DI 'DRA PHAL
CHER BZHED MA YIN, ,GANG DU 'GA' ZHIG BRJOD PA LA, ,KHYAD 'PHAGS
LDAN PA'I YON TAN RTOGS, ,DE NI RGYA CHER BRJOD DE DES, ,SNYAN
NGAG LAM

KUN MGON DANG BCAS, ,SLONG BA RNAMS KYI BKREN PA'I MIG ,LAN CIG
KHYOD GDONG LA LHUNG BA, ,LHA GCIG GNAS SKABS DE YIS SLAR, ,GZHAN
GYI GDONG LA BLTA MA YIN, ,ZHES PA NYID KYI NGAG 'DI LA, ,GTONG
BA KHYAD 'PHAGS LEGS PAR MTSAN, ,LAM 'DI NYID KYIS GZHAN DAG
KYANG, ,RIGS

PA MTSUNGS PAS DPAG PAR BYA, ,BSNGAGS PAR 'DAS PA'I KHYAD PAR
DANG, ,LDAN PA RGYA CHER 'GA' ZHIG 'DOD, ,ROL PA'I CHU SKYES RTZE
DGA'I MTSO, ,GSER GYI RGYAN LA SOGS PA BZHIN, ,BRJID PA TSIG SDUD
MANG PO NYID, ,'DI NI LHUG PA DAG GI GSOS, ,TSIGS BCAD LA YANG
SHAR PHYOGS PA, ,'DI

NYID DPUNG DANG GNYEN DU BZHED, ,DE LA LCI DANG YANG BA RNAMS,
,MANG DANG NYUNG BA NYID SPEL BAS, ,MTHO DMA' YI NI RNAM PA DE,
,BRJOD PA LA SOGS RNAMS LA BLTA, ,NUB KYI RIM GOR LHUNG BA YI,
,MTHA' DAG NYI 'OD MA LA STAN CAN, ,MKHREGS PA'I NU MA LA GNAS
PA'I, ,GOS DMAR G-YO BZHIN CHU

LDAN MA, ,ZHES PA BRJID DANG LDAN PA'I TSIG ,TSIGS BCAD LA YANG
SHAR PA SBYOR, ,GZHAN DAG 'KHRUGS MIN MDZES PA YI, ,TSIG RNAMS
BRJID PAR 'DOD DE DPER, ,CHU 'DZIN NGOS KYI PHANG NA CHAGS,
,MTSAMS KYI NYI 'OD GOS DANG LDAN, ,CHU LDAN MA YIS SU YI YID,
,'DOD PAS GZIR BAR BYED

MI 'GYUR, ,MDZES PA 'JIG RTEN DON DAG LAS, ,MA 'DAS 'GRO KUN LA
MDZES PA'O, ,DE YANG GTAM GYI MA DON BRJOD DANG, ,BSNGAGS PA LA
SOGS RNAMS LA'ANG SBYAR, ,DKA' THUB PHUNG PO KHYOD 'DRA YI,
,ZHABS KYI RDUL NI GTZANG MA RNAMS, ,YANG DAG BTAB PA GANG YIN
PA, ,DE DAG KHO NA NGES PAR KHYIM,,

@321B SKYON MED LUS CAN KHYOD KYI NI, ,LAG PA'I 'KHRI SHING PAR
DAG TU, ,NU MAR BA RGYAS 'DI DAG GI ,GO SKABS RNYED BAR 'GYUR MA
YIN, ,ZHES PA KHYAD PAR BRJOD PA YI, ,LEGS SBYAR DE DAG SRID PA
NYID, ,'JIG RTEN LUGS KYI RJES SU NI, ,'BRANG BA THAMS CAD MDZES
BAR 'GYUR, ,'JIG RTEN 'DAS SHING

BRJOD 'DOD KYIS, ,DON GANG SHIN TU BKOD GYUR PA, ,DE YIS MKHAS PA
SHIN TU NI, ,TSIM 'GYUR CIG SHOS MA YIN DPER, ,DENG NAS BZUNG STE
BDAG GI KHYIM, ,LHA YI KHYIM BZHIN BSTEN PAR 'OS, ,KHYOD KYI
ZHABS RDUL LHUNG BA YIS, ,NYES PA DAG NI MA LUS BKRUS, ,KHYOD KYI
NU MA 'DI LTA BUR, ,RNAM PAR

RGYAS PAR GYUR PA 'DI, ,NGES PAR MA BRTAGS BYED PO YI, ,NAM MKHA'
DAG NI CHUNG DUR SPRUL, ,'DI NI HA CANG BRJOD PAS NA, ,GOO dA PA
LA MDZES PAR BRJOD, ,'JUG PA SNGA MA GZHAN GYI NI, ,LAM LA SNYING
PO NYID DU BSHAD, ,GZHAN GYI CHOS DE GZHAN DAG LA, ,'JIG RTEN
LUGS KYI RJES 'BRANG NAS, ,GANG DU

YANG DAG 'DZIN BYED PA, ,TING NGE 'DZIN DU BRJOD DE DPER, ,KU MUD
NI MIG 'DZUMS SHING, ,PADMA DAG KYANG MIG 'BYED CES, ,MIG GI BYA
BA BKOD PA LAS, ,DE YI RJOD BYED SGRA DAG THOB, ,NIshthU TA DANG
AUNGG'IRnA, ,SKYUGS SOGS PHAL PAR 'JUG BSTAN PA, ,SHIN TU MDZES
TE GZHAN DU NI, ,GRONG BA NYID KYI NUS PA

BSTAN; ,PADMAS NYI ZER SKYUGS PA RNAMS, ,'THUNGS NAS RDUL DMAR
SKYUGS PA YI, ,KHA YI DAG BYED ZER MA RNAMS, ,SHIN TU SKYUG PAR
BYED PA BZHIN, ,ZHES PA MDZES TE MI MDZES PA, ,CHUNG MA SKYUG PA
BYED CES PA'O, ,CIG CAR NYID DU CHOS DU MA, ,BKOD PA DAG KYANG
'DOD DE DPER, ,LCI BA'I MNGAL KHUR GYIS

NGAL ZHING, ,'KHUN BAR BYED PA SPRIN GYI PHRENG, ,'DI DAG G-YO
MED STENG GI NI, ,PHANG PA DAG TU YANG DAG NYAL, ,GROGS MO'I
PHANG PAR NYAL BA DANG, ,'KHUN DANG LCI BA NYID DANG DAL, ,ZHES
PA 'DI NI MNGAL LDAN MA'I, ,CHOS MANG PO RNAMS GZHAN LA BSTAN,
,TING NGE 'DZIN ZHES BYA'I YON TAN GANG, ,'DI NI SNYAN

NGAG BDOG KUN TE, ,SNYAN NGAG MKHAN PO DON MTHUN GYI, ,TSOGS
KYANG 'DI NYID RJES SU 'BRANG, ,DE LTAR RANG BZHIN BRTAGS PA LAS,
,LAM NI 'DI GNYIS RNAM PAR PHYE, ,DE DAG DBYE BA SNYAN NGAG
MKHAN, ,SO SO LA GNAS BRJOD MI NUS, ,BUR SHING 'O MA BUR SOGS
KYI, ,MNGAR BA NYID KYIS KHYAD PAR CHE, ,DE

@322A *, ,LTA MOD KYI DE BRJOD PAR, ,DBYANGS CAN MAS KYANG NUS MA
YIN, ,RANG BZHIN GYIS GRUB SPOBS PA DANG, ,MANG DU THOS PA DRI
MED DANG, ,MNGON PAR SBYOR BA MI DMAN PA, ,SNYAN NGAG PHUN SUM
TSOGS PA'I RGYU, ,GAL TE SNGON GYI BAG CHAGS YON TAN GYI, ,RJES
'BREL SPOBS PA RMAD

BYUNG MED PA LA'ANG, ,THOS DANG 'BAD PA DAG GIS NGAG BSTEN NA,
,CI ZHIG LTAR YANG NGES PAR RJES 'DZIN BYED, ,DE PHYIR GRAGS 'DOD
RNAMS KYIS RTAG TU NI, ,SNYOM LAS MED PAR RIM PAS DBYANGS CAN
BSTEN, ,SNYAN NGAG CHUNG DU LA YANG NGAL BYAS MI, ,MKHAS PA'I
'DUN SA DAG TU 'DUG LA DBANG, ,SNYAN

NGAG ME LONG LAS LE'U STE DANG PO'O,, ,,SNYAN NGAG MDZES PAR BYED
PA YI, ,CHOS RNAMS RGYAN ZHES RAB TU BRJOD, ,DE NI DA LTA'ANG
RNAM RTOG STE, ,DE DAG MA LUS SUS 'CHAD NUS, ,'ON KYANG RNAM RTOG
SA BON NI, ,SNGON GYI SLOB DPON RNAMS KYIS BSTAN, ,DE NYID RAB TU
LEGS SBYAR

PHYIR; ,YONGS SU NGAL 'DI BDAG GI'O, ,LAM NI RNAM PAR DBYE DON
DU, ,RGYAN 'GA' ZHIG NI SNGAR YANG BSTAN, ,THUN MONG DAG TU RGYAN
GYI NI, ,RIGS GZHAN RAB TU BSTAN PAR BYA, ,RANG BZHIN BRJOD DANG
DPE DANG NI, ,GZUGS CAN GSAL BYED BSKOR BA DANG, ,'GOG DANG DON
GZHAN BKOD PA

DANG; ,LDOG PA CAN DANG SRID PA CAN, ,BSDUS DANG PHUL BYUNG RAB
BRTAGS DANG, ,RGYU DANG PHRA MO CHA DANG RIM, ,DGA' DANG NYAMS
LDAN GZI BRJID CAN, ,RNAM GRANGS BRJOD DANG KUN DU PHAN, ,RGYA
CHE BA SNYON DOR SBYAR BA DANG, ,KHYAD PAR MTSUNGS PAR SBYOR BA
DANG, ,'GAL DANG SKABS MIN BSTOD PA DANG, ,ZOL

STOD NGES PAR BSTAN PA DANG, ,LHAN CIG BRJOD DANG YONGS BA RJES
SHIS, ,RAB SPEL DE NAS DGONGS BA CAN, ,'DI DAG TSIG RNAMS DAG GIS
NI, ,RGYAN DU SNGON GYI MKHAS PAS BSTAN, ,DNGOS PO RNAMS KYI RANG
BZHIN DANG, ,GNAS SKABS SNA TSOGS DNGOS GSAL BYED, ,DE NI RANG
BZHIN BRJOD PA STE,,

DANG PO'I RGYAN YIN RIGS SOGS DPER, ,MCHU NI DMAR ZHING GUG PA
DANG, ,GSHOG PA LJANG ZHING MNYEN PA DANG, ,MGRIN PA KHA DOG SUM
PHRENG CAN, ,NE TZO 'DI DAG TSIG 'JAM LDAN, ,MGRIN PA'I NANG NAS
SNYAN SGRAGS SHING, ,MIG NI KUN DU 'PHRUL BA YI, ,PHUG RON RTZE
'DOD DGA' MA LA,,

@322B YONGS SU BSKOR NAS MCHU DAG SBYOR, ,DGA' MA YI NI REG PA
'DIS, ,LUS LA SPU LANG RGYAS PA DANG, ,YID NI BDE BAR BYED PA
DANG, ,MIG DAG ZUM PAR BYED CING 'JUG ,MGRIN SNGON LAG NA THOD PA
NI, ,GNAS PA ZLA BA'I COD PAN DANG, ,SNUM ZHING DMAR BA'I RAL PA
CAN, ,KHYU MCHOG RGYAL MTSAN

'KHRUNGS PAR GYUR, ,RIGS DANG BYA BA YON TAN RDZAS, ,RANG BZHIN
BRJOD PA 'DI 'DRA NI, ,BSTAN BCOS KUN LA RGYAL SRID NYID, ,SNYAN
NGAG LA YANG 'DI DAG 'DOD, ,JI LTA CI ZHIG LTAR MTSUNGS PAR,
,GSAL BAR GANG DU RTOGS BYED PA, ,DE NI DPE ZHES BYA STE DE'O,
,SPROS PA 'DI NI RAB BSHAD

BYA; ,MDZES MA KHYOD KYI LAG MTHIL NI, ,CHU SKYES BZHIN DU KUN DU
DMAR, ,ZHES PA CHOS DPE DNGOS SU NI, ,MTSUNGS PA'I CHOS DAG BSTAN
PHYIR RO, ,KHYOD KYI GDONG NI PADMA BZHIN, ,MIG DAG AUTPAL SNGON
PO BZHIN, ,ZHES PA CHOS CIG RTOGS BYED PA, ,DE NI DNGOS PO'I DPE
NYID DO, ,KHYOD KYI

GDONG BZHIN PADMA NI, ,RNAM PAR RGYAS PAR GYUR ZHES PA, ,DE NI
GRAGS PA BZLOG PA'I PHYIR, ,BZLOG PA'I DPE ZHES BYA BAR 'DOD,
,KHYOD KYI ZHAL BZHIN CHU SKYES TE, ,CHU SKYES BZHIN DU KHYOD KYI
ZHAL, ,ZHES PA PHAN TSUN KHYAD 'PHAGS NI, ,RJOD PAR BYED 'DI PHAN
TSUN DPE, ,KHYOD ZHAL PADMA NYID DANG

MTSUNGS; ,GZHAN NI 'GA' ZHIG DANG YANG MIN, ,ZHES PA MTSUNGS PA
GZHAN BZLOG PHYIR, ,'DI NI NGES PAR NYID KYI DPE, ,RE ZHIG KHYOD
GDONG PADMA YI, ,RJES 'GRO GZHAN YANG DE 'DRA BA, ,GAL TE YOD NA
DE BYED 'GYUR, ,ZHES PA 'DI NI NGES MED DPE, ,KHYOD GDONG MDZES
PA KHO NA YIS, ,ZLA

BA'I RJES SU 'GRO MIN TE, ,DGA' BSKYED LAS KYIS KYANG ZHES PA,
,'DI 'DRA BSDUS PA'I DPE YANG YOD, ,KHYOD KYI ZHAL NI KHYOD NYID
LA, ,MTHONG ZHING ZLA BA MKHA' LA MTHONG, ,'DI NYID KHO NA THA
DAD DE, ,GZHAN MED CES NI PHUL BYUNG DPE, ,DE YI BZHIN DPAL NGA
NYID LA, ,YOD CES ZLA BA

SNYEMS MI DGOS, ,PADMA LA YANG DE YOD PHYIR, ,ZHES PA 'DI NI RAB
BRTAG DPE, ,SMIN LEGS GAL TE PADMA 'GA', ,RNAM PAR 'PHRUL PA'I
MIG LDAN NA, ,KHYOD KYI BZHIN GYI DPAL 'DZIN TE, ,ZHES PA 'DI NI
RMAD BYUNG DPE, ,LUS PHRA KHYOD GDONG RI BONG CAN, ,ZHES BTAGS
KHYOD GDONG BSAM PA

@323A *, ,YI; ,ZLA BA 'DI YANG RJES SU BSNYAGS, ,ZHES 'DI RMONGS
PA'I DPE RU BSHAD, ,PAD NANG BUNG BA 'KHOR RAM CI, ,KHYOD GDONG
LA MIG G-YO'AM CI, ,BDAG GI SEMS NI RNAM PAR G-YO, ,ZHES PA 'DI
NI THE TSOM DPE, ,ZLA BA SKYENGS BYED MDZES PA 'DI, ,ZLA BAS TSAR
GCOD PADMA MIN,,

DE PHYIR KHYOD KYI GDONG NYID DO, ,ZHES 'DI GTAN LA PHEBS PA'I
DPE, ,BSIL ZER CAN GYI 'GRAN ZLA DANG, ,DPAL DANG LDAN DANG DRI
BZANGS KYI, ,KHYOD KYI GDONG NI CHU SKYES BZHIN, ,ZHES PA SBYAR
BA'I DPE RU BSHAD, ,MTSUNGS PA'I SGRA YIS BRJOD BYA'I PHYIR,
,MNYAM NYID DPE STE JI LTAR NA, ,SKYED TSAL PHRENG 'DI BU MO

BZHIN; ,MDZES LDAN S'A LA K'A NA NA, ,PADMA RDUL MANG ZLA BA
'DZAD, ,DE DAG LAS NI KHYOD KYI BZHIN, ,MTSUNGS PA LA YANG KHYAD
PAR BCAS, ,ZHES PA SMAD PA'I DPE RU 'DOD, ,PADMAS TSANGS PA MCHOG
TU BSKYED, ,ZLA BA BDE 'BYUNG GTZUG GIS 'DZIN, ,DE DAG KHYOD
GDONG MTSUNGS ZHES PA, ,DE NI BSNGAGS

PA'I DPER BRJOD DO, ,YON TAN LDAN YANG SKYON 'GYUR YANG, ,ZLA BA
KHYOD GDONG MTSUNGS ZHES PA, ,BRJOD 'DOD BDAG GI YID LA YOD, ,CES
PA BRJOD 'DOD DPE ZHES RIG ,'DAB BRGYA PA DANG STON ZLA DANG,
,KHYOD KYI GDONG DANG GSUM PO NI, ,PHAN TSUN RNAM PAR 'GAL ZHES
PA, ,DE NI 'GAL BA'I

DPE BRJOD DO, ,DRI MA LDAN ZHING BLUN GYUR PAS, ,ZLA BA LA NI
KHYOD GDONG DANG, ,'GRAN PA'I NUS PA NAM YANG MED, ,CES PA DGAG
PA'I DPE NYID DO, ,KHYOD GDONG RI DAGS MIG GIS MTSAN, ,ZLA BA RI
DAGS NYID KYIS MTSAN, ,DE LTA NA YANG 'DI MTSUNGS NYID, ,KHYAD
'PHAGS MIN ZHES NGO

BSTOD DPE, ,'DI NI BZHIN NYID PADMA MIN, ,'DI DAG BUNG BA MA YIN
MIG ,CES PA RNAM GSAL MTSUNGS PA LAS, ,DE NI DE NYID BRJOD PA'I
DPE, ,ZLA BA PADMA DAG GI NI, ,MDZES PA LAS 'DAS KHYOD KYI GDONG,
,BDAG RANG NYID DANG MTSUNGS PAR GYUR, ,ZHES PA THUN MONG MIN
PA'I DPE, ,PADMA MDZES

PA'I SNYING PO KUN, ,'GA' ZHIG DAG TU BSDUS PA BZHIN, ,KHYOD ZHAL
RNAM PAR MDZES ZHES PA, ,DE NI 'BYUNG MIN DPE ZHES RIG ,ZLA BA'I
GZUGS LAS DUG BZHIN DANG, ,TZANDAN LAS NI ME BZHIN DU, ,ZHAL 'DI
LAS NI RTZUB MO'I TSIG ,CES PA SRID PA MIN PA'I DPE, ,TZANDAN CHU
DANG ZLA BA'I ZER, ,

@323B ZLA SHEL SOGS BZHIN KHYOD KYI NI, ,REG PA BSIL ZHES KHYAD
PAR DAG ,GSAL BAR BYED PA MANG BA'I DPE, ,LUS PHRA KHYOD KYI
BZHIN RAS NI, ,ZLA BA'I DKYIL 'KHOR LAS BTON BZHIN, ,PADMA'I NANG
NAS PHYUNG BA BZHIN, ,ZHES PA 'DI NI RNAM 'GYUR DPE, ,'OD KYIS
NYI BZHIN NYI MA YIS, ,NYIN BZHIN

NYIN GYIS MKHA' LA BZHIN, ,RNAM PAR GNON PAS KHYOD LA DPAL,
,'DZIN ZHES DE NI PHRENG BA'I DPE, ,GANG YANG DAG DON NYID KYIS
NI, ,GAL TE NGAG DON NYER 'JAL NA, ,NGAG DON DPE DE BZHIN SGRA
NI, ,GCIG DANG DU MAS DE RNAM GNYIS, ,KHYOD GDONG MIG NI MI BRTAN
ZHING, ,SO YI 'OD ZER RAB

GSAL BA, ,'DAM SKYES BUNG BA G-YO LDAN NI, ,GE SAR DAG GIS MTSON
BZHIN MDZES, ,PADMA CAN BZHIN LUS PHRA MA, ,PADMA BZHIN DU DE YI
GDONG, ,SBRANG RTZI SPYOD PAS BZHIN DU NI, ,BDAG GIS 'THUNGS
SHING 'THUNGS SHING RTZES, ,DNGOS PO 'GA' ZHIG NYER BKOD NAS, ,DE
YI CHOS MTHUN RAB BKOD

PA; ,MNYAM PA NYID DU RTOGS PA CAN, ,ZLA BO DNGOS PO'I DPE YIN
DPER, ,RGYAL PO RNAMS NI SKYES GYUR KYANG, ,DA LTA KHYOD 'DRA
GCIG KYANG MED, ,YONGS 'DU DAG LA RKANG 'THUNG NI, ,GNYIS PA NGES
PAR YOD MA YIN, ,LHAG PAS DMAN PA BYA BA YI, ,CHO GA GCIG LA RAB
BSDUS NAS, ,GANG SMRAS DE

NI MTSUNGS PA DAG ,SBYOR BA'I DPE RU BSHAD DE DPER; ,BU LO MA
DGRA MTHO RIS DANG, ,KHYOD KYIS SA BSRUNG MEL TSE BYED, ,DE YIS
DREGS LDAN LHA MIN DANG, ,KHYOD KYIS MI YI BDAG PO 'JOMS, ,RGYAL
PO MDZES PAS ZLA BA DANG, ,GZI BYIN GYIS NI NYI MA DANG, ,BRTAN
PAS RGYA MTSO'I RJES SU BYED, ,

CES PA 'DI NI RGYUD PAR DRAN, ,BLO LDAN MI DGYES MED GANG LA,
,NGES PAR DPE YI SKYON DAG NI, ,THA DANG RTAGS DANG TSIG LA MED,
,DMAN DANG LHAG PA NYID LA'ANG MED, ,MA NING 'DI 'GRO BUD MED
BZHIN, ,BUD MED 'DI SMRA SKYES PA BZHIN, ,BDAG GI GROGS 'DI SROG
RNAMS BZHIN, ,RIG PA RNAMS

BSGRUB NOR BZHIN NO, ,SA GZHI SKYONG BA KHYOD BZHIN DU, ,LHA YI
RGYAL PO RNAM PAR MDZES, ,TSA ZER CAN GYI NUS PA LA, ,MI BDAG
,GZI YIS 'GONG BAR NUS, ,ZHES PA DE LTA BU LA SOGS, ,SKAL BZANG
NAM YANG GTANG MIN NYID, ,SBYOR BA 'GA' LA NGAG RIG RNAMS, ,MI
DGYES PA YOD JI LTAR NA,,

@324A *, ,NGANG MO BZHIN DU ZLA BA DKAR, ,MTSO RNAMS BZHIN DU
MKHA' DRI MED, ,KHYI BZHIN DPA' BO RJE LA GUS, ,NYI MA BZHIN DU
ME KHYER GSAL, ,'DI 'DRA SPANGS TE MKHAS RNAMS KYIS, ,RGYU YANG
'DIR NI BSAM PAR BYOS, ,BZHIN LTAR LTA BU JI LTAR SGRA, ,MTHUN
MTSUNGS YANG DAG MTSUNGS

DANG MNYAM, ,YANG DAG GSAL DANG NGES PAR GSAL, ,RAB GSAL GZUGS
KYI ZLA BO DANG, ,GNYEN PO DANG NI DGRA ZLA DANG, ,SO SOR RTOG
DANG 'GAL DANG 'DRA, ,BLTA BCAS DANG NI BSLU BA DANG, ,RIGS MTHUN
RJES SU SMRA BA DANG, ,GZUGS BRNYAN DANG NI SO SOR SDEB, ,GZUGS
MTSUNGS MNYAM DANG YANG DAG GZHAL, ,MTSAN NYID

MTHUN 'DRA MTSUNGS PA DANG, ,MTHUN PHYOGS DPER BYAS DPE DANG RTOG
,DMAN DANG CUNG ZAD DMAN SOGS DANG, ,RAB TU SMRA DANG SO SOR
BZLAG ,RAGS MTHUN MNYAM BYAS SGRA DAG DANG, ,GANG YANG DMAN MIN
DON CAN TSIG ,RI BONG MTSAN MA'I GDONG CAN SOGS, ,'BRU MANG PO YI
TSIG SDUD DANG, ,'GRAN

DANG RGYAL DANG SDANG BA DANG, ,'KHU DANG MI MTHUN SGROGS PA
DANG, ,'THAB PA DANG NI 'PHYA BA DANG, ,SMA 'BEBS BYED DANG SMOD
PA DANG, ,CO 'DRI BA DANG 'GOG PA DANG, ,RGOD DANG PHRAG DOG MI
BZOD DANG, ,DE YI SKAL BZANG 'PHROG BYED DANG, ,DE YI MDZES PA
ZUM BYED DANG, ,DE DAG 'GRAN LAS TSAR GCOD DANG,,

DE DAG MTSUNGS LAS LHAG PAR MDZES, ,DE YI RJES SU RKANG 'JOG
DANG, ,DE YI NUS PA LA 'JUG DANG, ,DE YI RJES 'GRO RJES SU
'CHING, ,DE YI NGANG TSUL DE 'GOG DANG, ,DE YI RJES SU BYED CES
PA'I, ,SGRA RNAMS MTSUNGS PA GSAL BYED YIN, ,THA DAD SNANG MIN
GYUR PA YI, ,DPE NYID DAG NI GZUGS CAN

'DOD; ,DPUNG PA 'KHRI SHING LAG PA NI, ,PADMA SOR MO YAL 'DAB BO,
,LAG PA'I 'KHRI SHING SOR MO RNAMS, ,YAL 'DAB SEN MO'I 'OD ZER
NI, ,ME TOG TU GYUR DPYID KYI DPAL, ,KHYOD NI NGED LA MNGON SUM
RGYU, ,ZHES PA 'DI NI MA BSDUS TE, ,SNGA MA BSDUS PA'I GZUGS CAN
NO, ,BZHIN ZLA 'DZUM PA'I

ZLA 'OD CES, ,GZUGS CAN BSDUS DANG MA BSDUS PA'O, ,SOR MO DMAR
BA'I 'DAB PHRENG DANG, ,SEN MO'I 'OD KYI GE SAR CAN, ,KHYOD KYI
ZHABS KYI CHU SKYES NI, ,SA SKYOD RNAMS KYI SPYI BOR 'DZIN, ,SOR
MO LA SOGS 'DAB SOGS DANG, ,RKANG PA PADMA NYID BYAS NAS, ,DE 'OS
GNAS SU RNAM BKOD PA, ,'DI

@324B NI MTHA' DAG GZUGS CAN NO, ,GTUM MO GLO BUR NYID DU NI,
,KHYOD GDONG MCHU YI YAL 'DAB G-YO, ,RDUL GYI CHU YI THIG PA YI,
,DOG PA MU TIG 'OD CAN 'DZIN, ,'DI NI RDUL CHU DOG PAR BYAS,
,MCHU YANG YAL 'DAB NYID BYAS KYI, ,GDONG NI RNAM PA GZHAN MA
BYAS, ,DE PHYIR CHA SHAS GZUGS CAN NO, ,GDONG

PA'I 'DAM SKYES SMIN 'KHYOG CING, ,RDUL GYI CHU NI ZAGS PA DANG,
,MIG DAG KUN DU DMAR BA 'DI, ,MYOS PA'I GNAS SKABS GSAL BAR BYED,
,'DIR NI GDONG BA'I CHA SHAS DAG ,RNAM 'GYUR MA BYAS GDONG PA
NYID, ,PADMAR BKOD BYAS DES NA 'DI, ,CHA SHAS CAN GYI GZUGS CAN
NO, ,MDZES MA MYOS PA'I

MKHUR TSOS DMAR, ,MIG GI AUTPAL DMAR PO CAN, ,KHYOD KYI GDONG GIS
SKYE BO NI, ,'DIR YANG DMAR BA'I RANG BZHIN BYAS, ,'DI NI YAN LAG
GCIG GZUGS CAN, ,DE LTAR 'DIR NI GNYIS SOGS KYI, ,YAN LAG RNAMS
KYANG RTOGS PAR BYA, ,LDAN DANG MI LDAN THA DAD BYED, ,GDONG 'DI

'DZUM PA'I ME TOG 'BAR, ,G-YO BA'I MIG GI BUNG BA CAN, ,ZHES PA
ME TOG BUNG BA DAG ,'GROGS PAS LDAN PA'I GZUGS CAN NO, ,GDONG 'DI
'DZUM GSHER ZLA 'OD DANG, ,SNUM PA'I MIG GI AUTPAL CAN, ,ZLA 'OD
AUTPAL MI LDAN PAS, ,LDAN MIN ZHES PA'I GZUGS CAN NO, ,YAN LAG
CAN DANG

YAN LAG RNAMS, ,GZUGS BYAS GZUGS SU MA BYAS LA, ,BRTAN PAS MI
MNYAM PA ZHES PA'I, ,GZUGS CAN MDZES PA YIN TE DPER, ,MYOS PA'I
MKHUR TSOS RAB DMAR ZHING, ,SMIN MA'I 'KHRI SHING GANG BYED PA,
,KHYOD GDONG ZLA BA YID GRUBS KYIS, ,'JIG RTEN GSUM PO GZHOM PAR
NUS, ,

'PHROG BYED RKANG PA DZAHNU YI, ,BU MO'I CHU GOS RTZE LA BTAGS,
,LHA MIN DOGS MED LHA DGA' BA'I, ,DGA' STON RGYAL MTSAN RGYAL
GYUR CIG ,GANG ZHIG TOG GI KHYAD PAR GYIS, ,TSOGS KYI GZUGS NI
'DI 'DRA BA, ,DE NI RKANG PA LA BKOD 'DI, ,KHYAD PAR DANG BCAS
GZUGS CAN NO, ,PADMA

RNAMS NI MI 'DZUM ZHING, ,NAM MKHA' LA YANG MI 'GRO BA, ,KHYOD
GDONG ZLA BAS BDAG GI NI, ,SROG RNAMS 'PHROG PA NYID DU BLTA,
,ZLA BA'I BYA BA BYA MIN DANG, ,GZHAN GYI BYA BA'I BYA BA 'DIR,
,YANG DAG BSTAN TE DE YI PHYIR, ,'GAL BA ZHES BYA'I GZUGS CAN NO,
,KHYOD NI ZAB PAS RGYA MTSO STE, ,

@325A *, ,BRLING BA NYID KYIS RI BO YIN, ,'JIG RTEN RNAMS LA 'DOD
PA NI, ,STER PHYIR DPAG BSAM RKANG 'THUNG NGO, ,'DI NI ZAB PA LA
SOGS PA'I, ,RGYU RNAMS DAG GIS RGYA MTSO RI, ,DPAG BSAM SHING
YANG BYED PAS NA, ,'DI NI RGYU YI GZUGS CAN NO, ,GROGS MO KHYOD
KYI GDONG PAD NI, ,R'A

DZA HAm SAS NYER SPYAD 'OS, ,DRI ZHIM BUNG BAS DON GNYER 'OS,
,ZHES PA SBYAR BA'I GZUGS CAN NO, ,GTZO BO DANG NI PHAL BA LA,
,CHOS MTHUN CHOS MI MTHUN MTHONG BAS, ,DPE DANG LDOG PA CAN ZHES
PA'I, ,GZUGS CAN RNAM PA GNYIS 'DOD DPER, ,MYOS PAS KUN DU DMAR
PA YIS, ,BKAB PA BZHIN

GYI ZLA BA 'DI, ,'CHAR KA'I DMAR BA PHUN TSOGS PA'I, ,ZLA BA LA
NI RAB TU 'GRAN, ,LHA RNAMS KYIS NI ZLA BA DANG, ,BDAG GIS KHYOD
GDONG ZLA BA 'THUNG, ,'DI NI GANG BA MA YIN YANG, ,'DI NI RTAG TU
DKYIL 'KHOR RDZOGS, ,MDZES MA KHYOD GDONG ZLA BAS NI, ,'DI LTAR
GZHAN DAG GDUNG BYED PAS, ,ZLA BA

NYID DU BRJOD MIN ZHES, ,'DI NI 'GOG PA'I GZUGS CAN NO, ,GTUM MO
KHYOD GDONG ZLA BAS KYANG, ,BRTZE BA MED PAR BDAG SREG PA, ,BDAG
GI SKAL BA NYID KYI SKYON, ,ZHES 'DI MNYAM 'JOG GZUGS CAN NO,
,KHYOD GDONG 'DAM SKYES DOR 'DIR, ,SMIN MA'I 'KHRI SHING GAR
MKHAN MA, ,ROL SGEG

DGA' BAS GAR BYED DO, ,ZHES PA GZUGS CAN GYI GZUGS CAN, ,'DI NI
GDONG MIN 'DI PADMA, ,'DI DAG MIG MIN 'DI BUNG BA, ,'DI KHYOD SO
YI 'OD ZER MIN, ,'DI RNAMS GE SAR NYID YIN NO, ,GDONG LA SOGS PA
NYID BZLOG STE, ,PADMA LA SOGS GZUGS BYAS PAS, ,YON TAN KHYAD

'PHAGS GSAL BYED PA, ,DE NYID BSNYON DOR GZUGS CAN NO, ,GZUGS CAN
DPE YI RNAM RTOG RNAMS, ,MTHA' YOD MA YIN DE YI PHYIR, ,PHYOGS
TZAM BSTAN LA BLO LDAN RNAMS, ,MA BRJOD RJES SU DPAG PAR BYA,
,RIGS DANG BYA BA YON TAN RDZAS, ,TSIG GCIG LA NI GNAS PA YIS,
,GAL TE

NGAG KUN LA PHAN NA, ,DE NI GSAL BYED DU BRJOD DPER, ,LHO YI
RLUNG GIS 'KHRI SHING NI, ,'DAB MA RNYING BA LHUNG BAR BYED, ,DUD
PA'I LUS CAN RNAMS KYI KYANG, ,KHENGS PA GSAR DU 'JOMS PAR NUS,
,RGYU'O CHU GTER BZHI DOGS KYI, ,SKYED MOS TSAL DU SO CAN TE,
,KHOR YUG RI BO'I KHONGS SU YANG, ,

@325B KHYOD KYI YON TAN KUNDA DKAR, ,SNGO BSANGS NYID DO PHYOGS
RNAMS NI, ,DBYAR SKYES SPRIN GYI PHRENG BA YIS, ,SA YANG RTZVA
SNGON GSAR PA NI, ,SHIN TU GZHON PA'I PHRENG BAS SO, ,KHYAB 'JUG
RNAM GNON LA GNAS PAS, ,D'A NU'I BU YI 'BYOR BA DAG ,GANG DU
BTANG ZHING LHA RNAMS KYI, ,PHUN TSOGS

GANG NA GNAS PA BLANGS, ,ZHES PA DANG PO'I GSAL BYED BSTAN, ,DE
BZHIN PAR DANG MTHA' YI YANG, ,TSIG DAG BDAG GIS BSTAN PAR BYA,
,DE DAG 'GA' ZHIG 'DI LTA STE, ,GAR BYED NI TZU LA PHANG DU, ,GLU
YANG LAN NO MJUG SGRO CAN, ,DGA' BAS RGYAS PA'I MIG DAG KYANG,
,CHU 'DZIN LA NI

GTOD PAR BYED, ,DRI BZHON DAL BU 'GYUR BYED DE, ,ZLA BA DAG KYANG
ME RU 'GYUR, ,TZANDAN BYUG PA LHUNG BA YANG, ,MTSON LHUNG 'KHYAMS
PA RNAMS LA'O, ,CHU 'DZIN GYIS NI RAB GTOR CHU, ,KHYIM GYI GTZUG
PHUD LDAN PA'I TSOGS, ,GLOG GI THAG PA G-YO BA YANG, ,ME TOG GZHU
CAN DAG GIS

DPUNG; ,KHYOD KYI AUTPAL RNA BA LA, ,'DOD PA'I MDA' NI MDA' STAN
LA, ,NGAS KYANG SEMS NI 'CHI BA LA, ,GSUM PO 'DI NI MNYAM DU
BYAS, ,DKAR PHYOGS KYIS NI 'OD DKAR CAN, ,'PHEL BYED DE YIS MDA'
LNGA PA, ,DES KYANG CHAGS PA CHAGS PAS KYANG, ,NA CHUNG DGA' BA'I
DGA' STON DPAL, ,

ZHES SOGS GSAL BYED YIN MOD KYANG, ,SNGA MA SNGA MA LA LTOS PA'I,
,NGAG GI PHRENG BA RAB LDAN PHYIR, ,DE NI PHRENG BA'I GSAL BYED
'DOD, ,RLUNG GIS GTZUBS PA'I CHU THIGS CAN, ,SPRIN GYI LUS MED
DAG GIS NI, ,AA BA LE BA 'PHEL BAR BYED, ,RDUL GYI DAG NI SEL BAR
BYED, ,'DIR NI SPRIN GYI TSIG DAG

DANG; ,AA BA LE BA'I TSIG DAG GIS, ,BYA BA 'GAL BA LDAN PA DE,
,'GAL BA'I DON GYI GSAL BYED DO, ,CHU 'DZIN DAG GI PHRENG BA
'DIS, ,PHYOGS RNAMS KYI NI GO SKABS PHROG ,SKAR MA YI NI TSOGS
RNAMS BZUNG, ,DENG YANG BDAG GI SROG RNAMS LEN, ,GANG PHYIR CHU
'DZIN PHRENG BA YI, ,BYA BA

GCIG NYID GSAL BYED 'DIR, ,DU MA'I SGRA YIS NYER BLANGS PA, ,DE
PHYIR DON GCIG GSAL BYED DO, ,DRI YI BZHON PA YID 'ONG MTHO,
,SNGO BSANGS TA MA LA YI 'OD, ,SPRIN NI MKHA' LA RGYU BYED DE,
,GLANG CHEN 'DI DGAS LA'O, ,'DIR NI CHOS RNAMS THA DAD MIN,
,SPRIN DANG GLANG PO RNAMS DAG KYANG, ,

@326A *, ,RGYU BA NYID KYIS 'BREL BA'I PHYIR, ,SBYAR BA'I DON GYI
GSAL BYED DO, ,RNAM PA 'DI NYID KHO NA YIS, ,GSAL BYED LA NI RNAM
RTOG PA, ,LHAG MA RNAMS KYANG RJES MTHUN PAR, ,MKHAS PA RNAMS
KYIS RTOGS PAR BYA, ,GSAL BYED KYI NI GNAS NYID DU, ,DON SKOR
DANG NI TSIG SKOR DANG, ,

GNYIS KA BSKOR BA ZHES PA YI, ,RGYAN GSUM PO DAG 'DOD DE DPER,
,KA DAMBA NI RNAM PAR RGYAS, ,KUtA DZODKA MA RAB GSAL, ,KANDA LYA
NI RAB TU BYE, ,KA KU BHA YANG GYES PAR GYUR, ,SPRIN GYI PHRENG
BA DAG GIS NI, ,RMA BYA'I TSOGS RNAMS 'DOD LDAN BYED, ,CHU SRIN
RGYAL MTSAN CAN GYIS DING, ,NA CHUNG

RNAMS YID 'DOD LDAN BYED, ,KUN LAS RGYAL NAS DE RING KHYOD,
,BTZUN MO RNAMS DANG RTZE BAR BYED, ,KHYOD KYI DGRA SDE MTHO RIS
SONG, ,LHA MO RNAMS DANG RTZE BAR BYED, ,DGAG PA BRJOD PA 'GOG PA
STE, ,DUS GSUM LA LTOS RNAM PA GSUM, ,DE NAS DE YANG DGAG BYA YI,
,DBYE BA MTHA' YAS PHYIR

MTHA' YAS, ,LUS MED KYI NI ME TOG GI, ,MDA' LDAS KUN LAS RGYAL
BAR GYUR, ,ZHES PA MI SRID YANG NA NI, ,DNGOS PO'I NUS PA RNAM
PAR BKRA, ,ZHES PA 'DI NI RGYU STOBS KYIS, ,LUS MED RGYAL BAR MI
RIGS BLO, ,DE LTAR GYUR BKAG DE YI PHYIR, ,'DI 'DRA DE NI BYUNG
BA 'GOG ,SNYAN SGROGS MA DAG

CI YI PHYIR, ,RNA BA LA NI AUPTAL 'DZUD, ,LAS 'DI LA NI MIG ZUR
DAG ,YONGS RDZOGS MIN PAR SEMS SAM CI, ,'GA' ZHIG DKAR MIN AUTPAL
LA, ,RNA BAR BYED LA MDZA' BO YIS, ,DE LTAR BSTOD PAS 'GOG BYED
PA, ,'DI NI MNGON GYUR 'GOG PA'O, ,JO BO BDEN PAR SMRA BO BDAG
,GZHAN DANG TZUMBA NAS

'PHOS PA'I, ,RGYA SKYEGS KYIS DMAR MIG GIS NI, ,NAM YANG MTHONG
BAR 'GYUR MA LAGS, ,SNGAR NYID SHIN TU KHENGS LDAN MAS, ,NAM ZHIG
'DI YI GNOD PA DAG ,'BYUNG BA DE LTAR 'GOG BYED PA, ,'DI NI
'BYUNG 'GYUR 'GOG PA'O, ,LUS PHRA KHYOD KYI YAN LAG RNAMS, ,'JAM
PA NYID DU GNAS PA

BRDZUN; ,GAL TE BDEN PAR 'JAM PA NA, ,GLO BUR DU BDAG CI LA
GDUNG, ,GANG PHYIR DE LTAR 'DOD LDAN GYIS, ,DE DANG 'GAL BA'I
CHOS KYIS 'DIR, ,BUD MED LUS NI 'JAM PA DAG ,'GOG PA 'DI NI CHOS
'GOG PA'O, ,DE NI MDZES SAM MA YIN ZHES, ,RNAM RIG 'DI NI CI LAS
SKYES, ,DER NI 'OD TZAM

@326B G-YO BA NYID, ,MTHONG BAR 'GYUR GYI RTEN MA YIN, ,GANG
PHYIR GZUGS CEN MA'I NGO MTSAR, ,BRJOD PA 'DOD PAS 'OD CES PA'I,
,CHOS 'DI KHAS BLANGS CHOS CAN DAG ,'GOG 'DI CHOS CAN 'GOG PA'O,
,KHYOD KYI MIG DAG DMAR GYUR CING, ,MCHU YI YAL 'DAB G-YO BA
DANG, ,SMIN MA 'KHYOG STE DE

LTA NA'ANG, ,NYES PA MED PAS BDAG MI 'JIGS, ,GANG PHYIR MDZA' MO
MKHAS PA YIS, ,'JIGS PA YI NI RGYU YI GTZO, ,RANG GI NYES PA 'GOG
BYED PA, ,'DI DAG 'DIR NI RGYU 'GOG PA'O, ,MDZA' BO DAG NI RING
NA GNAS, ,CHU 'DZIN BGROD LDAN 'DI NI 'ONGS, ,NI TZU LA YANG
RGYAS PAR MTHONG, ,BDAG

SHI MIN PA 'DI CI GANG, ,DE RGYU CHU 'DZIN BGROD PA SOGS, ,MI
BZAD PA DAG NYER BKOD NAS, ,'BRAS BU 'CHI BA BZLOG PA'I PHYIR,
,DE NI 'BRAS BU 'GOG PA'O, ,GAL TE GSHEGS NA GSHEGS PAR MDZOD,
,KHYOD KYI BGROD PAS BDAG LA NI, ,GDUNG BA YUN RING 'BYUNG MI
'GYUR, ,'DI LA KHYOD NI DOGS

MI 'TSAL, ,ZHES PA 'CHI BA GSAL BYED PAS, ,RJES GNANG NYID KYI
SGO NAS NI, ,MDZA' BO'I BGROD PA 'GOG BYED PA, ,DE NI RJES GNANG
'GOG PA'O, ,NOR NI MANG PO RNYED 'GYUR ZHING, ,LAM DU YANG NI BDE
ZHING DGE ,BDAG SROG LA YANG THE TSOM MED, ,'ON KYANG MDZA' BO
'GRO MI BYA, ,MDZA' BO 'GRO BAR

SBYOR BA YIS, ,RGYU RNAMS DAG NI RAB BSHAD NAS, ,DBANG NYID KYIS
NI DE 'GOG PA, ,'DI 'DRA DBANG GIS 'GOG PA'O, ,BDAG NI GSON RE
STOBS DANG LDAN, ,NOR GYI BSAM PA STOBS LDAN MIN, ,MDZA' BO
GSHEGS SAM BZHUGS LAGS SAM, ,RANG GI GNAS SKABS SMOS PA LAGS,
,GANG

PHYIR 'DI NI CHAGS LDAN MAS, ,MA GUS BZHIN DU TSIG SBYAR NAS,
,MDZA' BO'I BGROD PA 'GOG BYED PA, ,'DI NI MA GUS 'GOG PA'O,
,MDZA' BO GAL TE GSHEGS NA BZHUD, ,KHYOD KYI LAM NI SHIS GYUR CIG
,GANG DU KHYOD NI GSHEGS PA DER, ,BDAG KYANG SKYE BA NYID GYUR
CIG ,DE LTAR SHIS

BRJOD LAM GYI GANG, ,RANG GI GNAS SKABS GSAL BYED MAS, ,MDZA'
BO'I BGROD PA 'GOG BYED PA, ,'DI NI SHIS BRJOD KYIS 'GOG PA'O,
,GAL TE KHYOD 'GRO BDEN NYID NA, ,KHYOD KYIS GZHAN PA 'GA' ZHIG
TSOL, ,BDAG NI GLAGS 'TSOL 'CHI BA YIS, ,DE RING NYID DU 'GOG PAR
'GYUR, ,

@327A *, ,GANG PHYIR MDZA' BA'I DBANG GYUR MAS, ,MDZA' BO'I BGROD
PA 'GOG BYED PA, ,TSIG RTZUB YI GE SNGON 'GRO CAN, ,DE NI RTZUB
MOS 'GOG PA'O, ,GAL TE GSHEGS NA MYUR DU BZHUD, ,PHYI NAS GNYEN
'DUN 'KHRUGS PA'I KHAS, ,BSGRAGS PA'I CHO NGES 'GRO BA YI, ,GEGS
GYUR KHYOD KYI RNA

BAR 'ONG, ,GANG PHYIR 'DIR NI MTHA' GCIG TU, ,CHAGS MAS GROGS
NYID BYED PA YIS, ,MDZA' BO'I BGROD PA 'GOG PA 'DI, ,GROGS NYID
KYIS NI 'GOG PA'O, ,BZHUD CES KHYOD DGYES BRJOD 'DOD KYANG, ,BDAG
NYID DGA' BAR BYED PA'I TSIG ,MA GSHEGS ZHES PA KHA NAS NI,
,BYUNG BAR GYUR LA

BDAG CI BYED, ,MI 'DOD DNGOS LA 'BAD BYAS PAS, ,'BRAS BU PHYIN CI
LOG BSKYED PA'I, ,DON MED NYE BAR BSTAN PA'I PHYIR, ,DE NI 'BAD
PAS 'GOG PA'O, ,SKAD CIG LTA LA GEGS BYED PA'I, ,RDZIM BSKYOD PA
LA KHRO BA, ,KHYOD KYIS MDZA' LA 'GRO BA SMOS, ,BDAG NI DE YI
'DOD PA 'DOD, ,GANG PHYIR

MDZA' BA'I GZHAN DBANG MAS, ,DON 'DIR NYE BAR GSAL BYAS NAS,
,MDZA' BO'I BGROD PA 'GOG BYED PA, ,'DI NI GZHAN DBANG 'GOG PA'O,
,MGON PO 'BRAL BA BZOD PAR BGYI, ,GANG GIS MIG BSGOS DAG LA NI,
,'DOD PAS BSNUN DU MI MTHONG BA'I, ,MTHONG MIN MIG SMAN BDAG LA
STZOL, ,

'TSO BA'I THABS NI DKA' BA DAG ,NYE BAR BKOD NAS BDAG PO NI,
,'GRO BA 'GOG PAR BYED PA'I PHYIR, ,'DI 'DRA THABS KYIS 'GOG PA
BRJOD, ,NGO BO KHYOD KYI ZHAL NAS TSIG ,BDAG 'GRO ZHES PA NGES
PAR BYUNG, ,MDZA' BA DMAN PA KHYOD KYIS DA, ,MA PHYIN NA YANG
BDAG LA CI, ,MDZA' BA RGYAS PAS MA

BSDAMS PA'I, ,BDAG NYID KHRO BAS MDZA' BO YI, ,'GRO BA RTZOM PA
BZLOG PA GANG, ,DE NI KHRO BAS 'GOG PA'O, ,MA BSNOM BU MO'I RNA
BA LA, ,MA BYAS CHANG LA MA BTAB PAR, ,KHYOD KYI DGRA YI RDZING
NYID DU, ,AUTPAL SNGON PO ZEGS PAR GYUR, ,MYA NGAN BCAS SHING
AUTPA LA, ,DE 'OS LAS NI BZLOG BYAS

NAS; ,MYA NGAN 'OS PA'I SKABS STON PHYIR, ,'DI NI MYA NGAN GYIS
'GOG PA'O, ,DON 'DI 'GA' YANG TSOGS MA BYAS, ,RIG PA 'GA' YANG MA
BSGRUBS PHYIR, ,DKA' THUB 'GA' YANG MA BSAGS PA, ,NA TSOD MTHA'
DAG SONG BAR GYUR, ,GANG PHYIR 'DI NI TSE SONG BAS, ,DON BSGRUB
LA SOGS 'GOG PA NI,,

@327B 'GYOD PA GTZO BOR STON BYED PA, ,'DI NI 'GYOD PAS 'GOG
PA'O, ,CI 'DI STON DUS CHU 'DZIN NAM, ,YANG NA NGANG PA'I TSOGS
SAM CI, ,SGRA NI RKANG GDUB KYI 'DRA BA, ,THOS PAS DE NI CHU
'DZIN MIN, ,CHOS 'DI NGANG BA LA YOD CING, ,SPRIN GYI RIGS LA MA
REG PAS, ,GANG ZHIG THE TSOM ZLOG BYED PA,,

'DI NI THE TSOM 'GOG PA'O, ,BDUD RTZI'I BDAG NYID PADMA LA,
,SDANG ZHING SNUM PA'I DKAR 'BRAS CAN, ,KHYOD GDONG ZLA BA 'DI
YOD BZHIN, ,ZLA BA GZHAN GYIS CI ZHIG BYA, ,PHAL PA'I ZLA BA LA
BRTEN PA, ,DE MTSUNGS YON TAN BSTAN BYAS NAS, ,GTZO BO'I ZLA BA
'GOG BYED PA, ,RNAM PA DE LTAR SBYAR

PA'I 'GOG ,THAMS CAD MNAN YANG KHYOD KYIS NI, ,RNAM GNON TSIM PA
MED PA MTSAR, ,'ON KYANG SREG ZA 'BAR BA LA, ,TSIM PA DAG NI NAM
ZHIG MTHONG, ,GANG PHYIR 'DIR NI DON GZHAN DAG ,DE YIS CHOS
MTSUNGS BSTAN BYAS NAS, ,YA MTSAN RTZOM PA 'GOG BYED PA, ,'DI NI
DON GZHAN

'GOG PA'O, ,SBYIN PA PO ZHES NAM YANG NI, ,MI DBANG KHYOD LA MI
BSTOD DE, ,GANG PHYIR SLONG BAS KHYOD KYI NOR, ,RANG GI NYID DU
BSAMS NAS LEN, ,ZHES PA LA SOGS 'GOG PA NI, ,RGYU 'GOG PA ZHES
BSHAD PA STE, ,PHYOGS 'DI NYID KYIS RNAM PAR RTOG ,GZHAN PA DAG
KYANG DPAG PAR NUS, ,GANG ZHIG

DNGOS 'GA' RAB BKOD NAS, ,DE YI SGRUB BYED NUS PA CAN, ,DNGOS PO
GZHAN DAG 'GOD PA DE, ,DON GZHAN BKOD PAR SHES PAR BYA, ,KUN
KHYAB KHYAD PAR LA GNAS DANG, ,SBYAR BA CAN DANG 'GAL BA CAN, ,MI
'OS BYED DANG 'OS PA'I BDAG ,'OS DANG MI 'OS LDOG PA'O, ,'DI YI
DBYE BA DE LTA SOGS, ,

SBYOR BA RNAMS LA RAB TU MTSON, ,'DI RNAMS RANG BZHIN GSAL BYA'I
PHYIR, ,DPER BRJOD PHRENG BA BSTAN PAR BYA, ,LEGS LDAN 'GRO BA
RNAMS KYI MIG ,NYI MA DANG NI ZLA BA YANG, ,NUB PAR GYUR PA NYID
LA LTOS, ,NGES PA LA NI SU ZHIG 'GONGS, ,CHU 'DZIN 'DI DAG LUS
CAN GYI, ,YONGS SU GDUNG BA 'PHROG

PAR BYED, ,BDAG THOB MIN NAM CHEN PO RNAMS, ,GZHAN GYI SDUG
BSNGAL ZHI SLAD DU'O, ,MA LA YA YI RLUNG GIS NI, ,'JIG RTEN DGA'
BA SKYED PAR BYED, ,D'AKshI nYA DANG YANG DAG LDAN, ,KUN GYI
SNYING SDUG MA YIN NAM, ,MTSAN MOR BYED 'DI DRI MA DANG, ,LDAN
YANG 'GRO BA DGA' BA SKYED, ,GNYIS SKYES DBANG PO

@328A *, ,SKYON LDAN YANG, ,GZHAN DAG RJES SU 'DZIN PAR NUS,
,SBRANG RTZI 'THUNGS PA'I MGRIN SNYAN LAS, ,BYUNG BA BUNG BA'I
SGRA DAG KYANG, ,RNA BAR RTZUB PA NYID 'GYUR BA, ,'DOD LDAN RNAMS
KYI SDIG 'DI 'DRA, ,CHU SKYES 'DAB MA'I MAL STAN 'DIS, ,BDAG GI
LUS 'DI GDUNG BAR BYED, ,BSREG PA'I

BDAG NYID SREG ZA DANG, ,'DRA BAS RIGS PA MA YIN NAM, ,BSIL ZER
CAN GYIS NYAMS BYED MOD, ,DPYID KYIS BDAG NI CI LA GDUNG, ,DRI MA
CAN GYIS SPYOD PA'I LAS, ,DAG PAS MI 'OS PA MIN NAM, ,KU MUD LDAN
YANG SREG BYED NA, ,PADMA'I 'BYUNG GNAS CIS MI BYED, ,ZLA BAS
BZUNG RNAMS RTZUB PA NA,,

NYI MAS BZUNG BA 'JAM MI 'GYUR, ,SGRA 'JUG PA'AM RTOGS PA YIS,
,DNGOS PO GNYIS NI MTSUNGS GYUR PA, ,DE YI DBYE BRJOD PA GANG,
,DE NI BZLOG PA CAN ZHES BRJOD, ,BRTEN DANG CHE BA'I BDAG NYID
DANG, ,L'A BA nYA SOGS YON TAN GYIS, ,KHYOD DANG RGYA MTSO
MTSUNGS THA DAD, ,KHYOD LUS 'DI 'DRA NYID

KYIS SO, ,GCIG LA GNAS PA'I CHOS KYIS NI, ,GNYIS KA LA GNAS THA
DAD DAG ,RTOGS PA'I YUL DU GYUR PA'I PHYIR, ,'DI NI GCIG GI LDOG
PA CAN, ,CHU YI PHUNG PO DAG DANG KHYOD, ,MTSAMS LAS MI 'DAB ZAB
PA STE, ,'DI NI MIG SMAN DANG MTSUNGS LA, ,KHYOD NI GSER GYI 'OD
CAN NO, ,GANG PHYIR

'DIR NI GNYIS KA YIS, ,'BYED BYED YON TAN NAG PO DANG, ,SER PO
DAG NI THA DAD BSTAN, ,'DI NI GNYIS KA'I LDOG PA CAN, ,KHYOD DANG
RGYA MTSO DURB'A ROO, ,MA H'A SATVA TE DZA: BCAS, ,'DI YI KHYOD
GNYIS THA DAD DE, ,DE NI CHU BDAG KHYOD MKHAS SO, ,'DI NI SBYAR
BA'I TSUL LDAN PHYIR, ,SBYAR BA CAN ZHES GZUNG BAR

MDZOD; ,'GOG PA CAN DANG GTAN TSIGS CAN, ,GNYIS PO DE YANG BSTAN
PAR BYA, ,LUGS DANG LDAN ZHING BRTAN PA DANG, ,RIN CHEN 'BYUNG
GNAS YIN MOD KYANG, ,DRI MA LDAN PA CHU SRIN GNAS, ,KHYOD KYI
'GRAN ZLA 'GYUR MA YIN, ,RI GLING RGYA MTSOR BCAS PA YI, ,SA GZHI
MTHA' DAG 'DZIN MOD KYANG,,

LAG 'GRO RNAMS KYI RJER GYUR PHYIR, ,LHAG MA CAN NI KHYOD PAS
DMAN, ,SGRA DAG 'JUG PAR MTSUNGS PA YI, ,LDOG PA CAN NI 'DI 'DRA
STE, ,RTOGS PAR GYUR PAS MTSUNGS PA YANG, ,YOD PA DE NI RJES SU
BSGRUB, ,KHYOD KYI GDONG DANG PADMA STE, ,'DI GNYIS KYI NI KHYAD
PAR YANG, ,PADMA CHU LAS SKYES PA DANG,,

@328B KHYOD GDONG KHYOD LA BSTAN PA'O, ,RI DAGS MIG LA SMIN SGEG
DANG, ,MYOS PA'I DMAR BAS REG PA MED, ,KHYOD KYI MIG NI GNYIS PO
'DI, ,YON TAN DE DAG NYID KYIS BRGYAN, ,SNGA MAR DBYE BA TZAM
ZHIG BSTAN, ,'DI NI LHAG PA NYID BSTAN TO, ,SLAR YANG MTSUNGS
PA'I LDOG PA CAN, ,GZHAN DAG RAB

TU BSTAN PAR BYA, ,KHYOD KYI GDONG DANG PADMA DKAR, ,RGYAS SHING
DRI BZANG LDAN PA STE, ,PADMA LA NI BUNG BA 'KHOR, ,KHYOD KYI
GDONG LA MIG RAB G-YO, ,ZLA BA 'DI NI MKHA' YI RGYAN, ,NGANG PA
'DI NI CHU YI RGYAN, ,MKHA' 'DI RGYU SKAR PHRENG BA CAN, ,CHU 'DI
KU MUD RGYAS PA CAN, ,'DIR NI ZLA BA NGANG PA DAG ,DKAR

BA NYID SOGS RTOGS PA DANG, ,MKHA' DANG CHU NI DAG PA YANG,
,RTOGS PAR MTSUNGS PA'I DBYE BA BYAS, ,SNGA MA LA NI SGRA LDAN
MTSUNGS, ,GNYIS KA LA YANG THA DAD DBYE, ,BUNG BA MIG LA SOGS PA
MTSUNGS, ,DE PHYIR MTSUNGS PA'I LDOG PA CAN, ,RIN CAN SNANG BAS
MI 'PHROGS SHING, ,NYI MA'I 'OD KYIS

MI BZLOGS PA, ,LANG TSO LAS BYUNG NA CHUNG GI ,MUN PAS LTA BA
'GOG PAR BYED, ,MUN PA'I RIGS LAS MUN PA 'DI, ,LTA BA 'GOG PA
NYID KYIS MTSUNGS, ,GZHAN DAG GIS NI THA DAD BSTAN, ,'DI NI RIGS
MTHUN LDOG PA CAN, ,RAB TU GRAGS PA'I RGYU BZLOG NAS, ,GANG ZHIG
RGYU GZHAN CUNG ZAD DAM,,

GANG DU RANG GI NGO BO NYID, ,STON PA DE NI SRID PA CAN, ,MA
'THUNGS MYOS PA'I K'A DAMBA, ,MA PHYIS DRI MA MED PA'I MKHA',
,DRUNGS PAR MA BYAS DANGS PA'I CHU, ,'GRO BA'I YID NI 'PHROG PAR
BYED, ,SMAN MA BSKUS PAR DKAR MIN MIG ,MNAN PA MIN PAR SMIN MA
DMA', ,TSON MA BSKUS PAR DMAR BA NI, ,

MDZES MA KHYOD KYI MCHU 'DI'O, ,GANG PHYIR MA 'THUNGS LA SOGS
SKYES, ,MYOS PA NYID SOGS RGYU GZHAN CAN, ,RGYU MED DAG KYANG
BRJOD 'DOD PA, ,DE LA 'DIR NI 'GAL BA MED, ,BSGOS PA MED PAR KHA
DRI ZHIM, ,BCOS PA MED PAR LUS PO MDZES, ,RGYU MED DAG TU ZLA BA
DGRA, ,RGYU MTSAN MED

PAR 'DOD PA GROGS, ,BSGOS PA MED SOGS TSIG GIS 'DIR, ,RGYU NI
DNGOS SU RAB BZLOG CING, ,DRI ZHIM NYID SOGS 'BRAS BU BRJOD, ,DE
PHYIR DE NI SRID PA CAN, ,DNGOS PO 'GA' LA BSAM BYAS NAS, ,DE
DANG MTSUNGS PA'I DNGOS PO GZHAN, ,BSDUS PA'I TSUL GYIS RJOD BYED
PA, ,DE NI BSDUS PA

@329A *, ,BRJOD PAR 'DOD, ,BUNG BA JI LTAR 'DOD PA BZHIN, ,PADMA
RGYAS LA SBRANG RTZI 'THUNGS, ,DRI ZHIM RGYAS PA MA YIN YANG, ,ME
TOG KHA MA BYE SBYOR LTOS, ,CHAGS LDAN BUD MED DAR MA LA, ,DGA'
BA'I RTZE DAGS BCINGS PA DAG ,BU MO 'GA' ZHIG DAG LA YANG, ,'DOD
PA 'PHEL BA STON

PAR BYED, ,KHYAD PAR CAN TZAM THA DAD CING, ,KHYAD PAR RNAM PA
MTSUNGS PA'ANG YOD, ,KHYAD PAR THA DAD THA DAD MIN, ,'DI NI GZHAN
PA DAG KYANG YOD, ,RTZA BRTAN 'BRAS BU'I KHUR GYIS NI, ,SLONG
RNAMS RTAG TU RGYAS PAR BYED, ,GRIB MA SNUM PA'I LJON PHA CHE,
,'DI NI BDAG GIS YANG DAG THOB, ,

YAL GA'I KHYON NI MI CHUNG ZHING, ,ME TOG 'BRAS BU PHUN SUM
TSOGS, ,DAM PA'I GRIB BSIL BRTAN LDAN PA'I, ,SHING 'DI BDAG GI
SKAL BAS RNYED, ,GNYIS KA LA YANG SKYES BU 'GA', ,LJON PA NYID
KYIS NYE BAR BSNGAGS, ,CHOS RNAMS THAMS CAD SNGA MA LA, ,THUN
MONG GZHAN LA RNAM PA GNYIS, ,

SPRUL NGAN 'GROGS PA DANG BRAL ZHING, ,RANG BZHIN GYIS NI MNGAR
BA'I NANG, ,KYE MA CHU YI GTER 'DI NI, ,DUS KYIS YONGS SU SKAM
PAR GYUR, ,RGYA MTSO LA NI DE MTSUNGS PA, ,SKYES BU'I LDOG PA
GSAL BYED CING, ,SNGA MA'I CHOS NI BZLOG PA'I PHYIR, ,'DI NI
SNGON MED BSDUS PAR BRJOD, ,KHYAD PAR GYI NI

BRJOD 'DOD GANG, ,'JIG RTEN MTSAMS LAS BRGAL GYUR PA, ,PHUL DU
BYUNG BAR BRJOD PA 'DI, ,RGYAN GYI DAM PA YIN TE DPER, ,MALLI K'A
YI PHRENG TSOGS CAN, ,LUS KUN KHYAB PA'I TZANDAN GSHER, ,DKAR
BA'I GOS CAN SNGON 'GRO MA, ,ZLA BA'I 'OD LA MTSON MA YIN, ,ZLA
BA'I 'OD NI LHAG PA NYID, ,

KHYAD 'PHAGS LDAN BRJOD DE BZHIN DU, ,THE TSOM PHUL BYUNG LA SOGS
KYANG, ,GSAL PHYIR CUNG ZAD BSTAN PAR BYA, ,DGA' MA KHYOD KYI NU
MA DANG, ,DPYI YI BANG NA RKANG PA NI, ,YOD DAM MED CES BDAG GI
NI, ,THE TSOM DA DUNG BZLOG MA GYUR, ,NI TAMBI NI KHYOD LA NI,
,RKED PA YOD CES NGES PAR NUS, ,'O

MA 'DZIN PA'I KHUR GNAS PA, ,RNAM PA GZHAN DU SRID MA YIN, ,KHYOD
KYI GRAGS PA'I PHUNG PO NI, ,DPAG NUS MIN YANG 'DIR SHOR BA, ,SA
SKYONG SRID PA GSUM GYI NI, ,KHONGS DAG AE MA SHIN TU YANGS,
,RGYAN NI GZHAN PA DAG LAS KYANG, ,NGAG GI DBANG POS MCHOD GYUR
BA, ,PHUL BYUNG ZHES NI BRJOD PA

@329B 'DI; ,GCIG PU NYID NI MCHOG TU BRJOD, ,SEMS LDAN DAG GA MA
CIG SHOS KYI, ,RNAM PA GZHAN DU GNAS PA'I TSUL, ,GANG DU RNAM
GZHAN RAB RTOGS PA, ,DE NI RAB RTOG TU RIG DPER, ,NYIN GUNG NYI
MAS GDUNGS PA YI, ,GLANG PO DAG NI MTSOR 'JUG PA, ,NYI MA'I
PHYOGS GYUD PADMA RNAMS, ,GZHOM

PAR 'DOD PA YIN NAM SNYAM, ,KHRUS DANG BTUNG DANG PAD RTZA DAG
,BZA' PHYIR LAG LDAN CHUR 'JUG PA, ,DE NI 'KHON LAN BLA NA PHYIR
ZHES, ,SNYAN NGAG MKHAN GYIS RAB BRTAGS BRJOD, ,'DI NI BDAG GI
RING BA DAG ,'GOG BYED RNA BA'I RGYAN ZHES TE, ,KHYOD KYI MIG GIS
RNA BA YI, ,AUTPAL DAG LA

'GONGS PA 'DRA, ,MIG ZUR CHAR NI LHUNG GYUR PA, ,MIG GI 'OD KYIS
AUTPAL LA, ,REG PA MIN YANG SNYAN NGAG MKHAN, ,DE LTAR RAB TU
BRTAGS TE BRJOD, ,MUN PA LUS LA 'BYUG PA BZHIN, ,MKHA' NI MIG
SMAN CHAR 'BEBS BZHIN, ,ZHES 'DI YANG NGO RAB RTOG GI ,MTSAN NYID
LDAN PA SHIN TU

MANG; ,'DIR NI BZHIN GYI SGRA YIS 'GA', ,DPE 'DI NYID DU 'KHRUL
BA BSKYED, ,TING NGA'I MTHA' YIS DPE MA YIN, ,ZHES PA YID CHES
GSUNG BZLAS NAS, ,DPE DANG DPER BYA NYID DAG NI, ,MTSUNGS PA'I
CHOS LA LTOS PAS NA, ,'BYUG PA DANG NI MUN PA LA, ,CHOS 'DI MNGON
PAR GYUR TAM CI, ,

GAL TE 'BYUG PA NYID 'DOD NA, ,'BYUG CES BYA BA GZHAN PA CI, ,DE
NYID CHOS DANG CHOS CAN YANG, ,ZHES PA MA MYOS 'CHAD MA YIN, ,GAL
TE BYED PA NGES YIN NA, ,BYA TSIG LA 'DI DBANG BRAL 'GYUR, ,RANG
GI BYA BA SGRUB MI NUS PA, ,GZHAN GYI LTOS BYAR MI 'GYUR RO,
,GANG GIS 'BYUG PA 'DI DANG

NI; ,MUN PA MTSUNGS ZHES SMRA NA YANG, ,LUS LA ZHES PA MA 'BREL
TE, ,DE YANG YON TAN MTSUNGS PA BLTA, ,DPER NA KHYOD GDONG ZLA BA
BZHIN, ,ZHES PAS MDZES PA RTOGS 'GYUR TE, ,DE BZHIN 'BYUG PA 'DI
LA NI, ,'BYUG PA LAS GZHAN RTOGS MA YIN, ,DE PHYIR 'BYUG PA 'DI
DANG NI, ,MUN

PA BYED PO LUS KYANG LAS, ,NYE BAR SBYAR DON SKYES BU YIS, ,DE
LTAR RAB BRTAGS ZHES 'DOD BYA, ,SNYAM DANG DOGS DANG NGES DANG
'DRA, ,MIN NAM ZHES PA LA SOGS PA'I, ,SGRA YIS RAB BRTAGS GSAL
BAR BYED, ,BZHIN GYI SGRA YANG DE DANG 'DRA, ,RGYU DANG PHRA MO
CHA DAG NI, ,TSIG RNAMS DAG GI RGYAN GYI MCHOG ,

@330A *, ,RGYU NI BYED PO SHES BYED DE, ,DE DAG RNAM PA DU MA
DPER, ,MA LA YA YI RLUNG GIS NI, ,TZANDAN LJON PA GSAR PA YI,
,YAL 'DAB SKYOD PAR BYED PA 'DI, ,KUN GYI DGA' BA SKYED PAR BYED,
,DGA' BA BSKYED PAR 'OS PA YI, ,RANG BZHIN NYE BAR SBYAR BA 'DI,
,RGYAN NYID DU NI RAB BSTAN TE, ,

LDOG PA DAG KYANG DE DANG MTSUNGS, ,MA LA YA YI CHU RGYUN LA,
,REG CING TZANDAN NAGS BSKYOD PA, ,RLUNG 'DI 'GRON PO RNAMS DAG
NI, ,NYAMS PAR BYED PHYIR NYE BAR GNAS, ,DE LTAR 'BYUNG BA'I
RLUNG GIS NI, ,'BRAL BA'I RIMS LAS BYUNG GYUR PA, ,YID 'ONG LA
SRED SKYE BO LA, ,NYAMS PA SGRUB PAR BYED PAR

NUS; ,'GRUB PAR BYED DANG RNAM 'GYUR LA, ,DE NYID LA LTOS RGYU
NYID DO, ,'THOB PA'I LAS LA PHAL CHER NI, ,BYA BA LA LTOS RGYU
NYID DO, ,'GRUB PAR BYED PA'I RGYU DAG NI, ,BSTAN TE LHAG MA
GNYIS PO YI, ,DPER BRJOD GNYIS NI BKOD BYAS NAS, ,SHES PAR BYED
PA BSTAN PAR BYA, ,LO 'DAB

GSAR 'KHRUNGS NAGS TSAL DANG, ,'DAB BRGYA RAB TU RGYAS PA'I
RDZING, ,ZLA BA RGYAS PA 'DOD PA YIS, ,'GRON PO LTA BA'I DUG TU
BYAS, ,KHENGS PA GOMS PAR BYA'O ZHES, ,GROGS MO MDZA' BA'I GNAS
BKOD LA, ,BU MO SMIN 'KHYOG MIG YON GYIS, ,MCHU NI G-YO ZHING LTA
BAR BYED, ,NYI MA NUB

GYUR ZLA BA MDZES, ,'DAB CHAGS RNAMS NI GNAS SU SONG, ,ZHES PA
'DI YANG DUS KYI SKABS, ,GO BAR BYED PA LEGS PA NYID, ,GROGS MO
'DOD PAS GZIR BA'I YID, ,ZLA BA'I 'OD KYIS MI BZLOGS SHING,
,TZANDAN CHU YIS MI BZOD PA, ,LUS KYI DROD KYIS GDUNG BAR 'DZIN,
,ZHES PA'I SBYOR BA

RNAMS LA NI, ,YID 'ONG SHES BYED RGYU DAG MTSON, ,DNGOS MED RGYU
NI YID 'PHROG PA, ,'GA' ZHIG RAB TU BSTAN PAR BYA, ,RIG PA RNAMS
NI MA GOMS DANG, ,BLO LDAN RNAMS DANG MA 'GROGS DANG, ,DBANG PO
RNAMS NI MA BSDAMS PAS, ,MI RNAMS RAB TU GDUNG BAR 'GYUR, ,'DOD
PA'I GTAM

GYIS MYOS PA SONG, ,LANG TSO YI NI RIMS DAG NYAMS, ,RMONGS PA ZAD
CING SRED PA 'PHOS, ,BSOD NAMS GNAS LA YID DGA' BYAS, ,NAGS TSAL
'DI DAG KHYIM MA YIN, ,CHU KLUNG 'DI DAG BUD MED MIN, ,RI DAGS
'DI DAG BU TSA MIN, ,DE PHYIR BDAG NI YID DGA'O, ,SHIN TU MA
BRTAGS SPYOD

@330B PA NI, ,'PHAGS PA RNAMS LA YOD MA YIN, ,DE PHYIR DE DAG
RNAMS KYI NI, ,PHUN TSOGS THAMS CAD RTAG TU 'PHEL, ,SKYED TSAL SA
H'A K'A RA RNAMS, ,SNYE MA MA 'KHRUNGS PA MIN NA, ,'GRON PO RNAMS
KYI BUD MED NI, ,TIL BCAS KHYOR CHU SBYIN BYAR 'GYUR, ,YOD DANG
MED PA'I RANG BZHIN GYI, ,

'BRAS BU SKYED PA DAG LA 'DIR, ,SNGAR MED LA SOGS RANG BZHIN GYI,
,DNGOS PO YI NI RGYU NYID DO, ,RING 'BRAS DE DANG LHAN CIG SKYES,
,DE BZHIN 'BRAS MA THAG SKYES DANG, ,RIGS MIN RIGS PA BYED CES
PA, ,MTSAR BA'I RGYU RNAMS GRANGS MED DO, ,'DI RNAMS SBYOR BA'I
LAM RNAMS LA, ,BTAGS PA'I

'JUG PA LA BRTEN PA, ,SHIN TU MDZES PA DAG MTHONG STE, ,DE YI
DPER BRJOD JI LTAR NA, ,LUS CAN KHYOD MIG ZUR CES PA, ,RGYAL BYED
LUS MED DAG GI MTSON, ,GANG DE GZHAN LA RAB 'PHANGS PA, ,DE YIS
BDAG GIS YID KYANG BCOM, ,SKYES BU LUS SKYES KYIS MYOS PA'I,
,RNAM 'PHRUL SNA TSOGS

LHAN CIG NYID, ,BUD MED RNAMS LA BU MO NI, ,YONGS SU NUB PA'I NA
TSOD SKYES, ,SNGAR NYID RI DAGS MIG CAN MA'I, ,CHAGS PA'I RGYA
MTSO RGYAS PAR GYUR, ,PHYIS NAS 'OD ZER RAB 'PHRO BAS, ,ZLA BA YI
NI DKYIL 'KHOR SHAR, ,LHA GCIG KHYOD KYI ZHABS GNYIS PO, ,DMAR
BA'I NYI GZHON LA REG

PAS; ,RGYAL PO RNAMS KYI LAG PA YI, ,PADMA ZUM PAR BYED PA CI,
,KHYOD KYI ZHABS SEN ZLA BA YI, ,'OD ZER KUNDA DRI MED RNAMS, ,SA
SKYONG RNAMS KYI LAG PA YI, ,PADMA ZUM PAR BYED LA DBANG, ,ZHES
PA RGYU YI RNAM RTOG RNAMS, ,LUGS NI 'DI 'DRA DAG TU BSTAN, ,ZUR
DANG RNAM PAS MTSON PA'I DON, ,PHRA

PHYIR PHRA MO ZHES PAR BRJOD, ,NAM ZHIG 'U CAG 'GROGS 'GYUR ZHES,
,TSOGS SU BRJOD PAR MA BZOD PA'I, ,MDZA' BO RIG NAS BUD MED KYIS,
,RTZE DGA'I PADMA ZUM PAR BYED, ,LUS SKYES DAG GIS GZING BA YI,
,MDZA' BO DBUGS DBYUNG 'DOD PA YIS, ,PADMA ZUM PAR BYAS PA LAS,
,'DIR NI MTSAN

MO 'GROGS PA BSTAN, ,GLU YI 'DUN SAR KHYOD LA MIG ,GTAD PA DE
GDONG CHU SKYES LA, ,DMAR ZHING GSAL BA RGYAS PA YI, ,MDZES PA CI
YANG BYUNG BAR GYUR, ,'DIR YANG RANG BZHIN MA BRJOD PAR, ,DGA'
BA'I DGA' STON 'DOD PA DAG ,NGES PAR GNAS PA NYID GYUR BA, ,PHRA
MO NYID LAS BRGAL MA YIN, ,

@331A *, ,CHA NI CHA YI DNGOS PO YI, ,RANG BZHIN NGES PAR GSAL BA
SGRIB, ,DPER BRJOD NYID KYIS 'DI YI NI, ,RANG BZHIN NGES PAR GSAL
BAR BYA, ,RGYAL PO'I BU MO LA CHAGS BDAG ,SPU LONG RGYAS PA SRUNG
BA POS, ,RIG PAR GYUR LA KYE MA TSAL, ,BSIL BA'I RLUNG LDAN YIN
PAR SHES, ,CI LTAR

BU MO MTHONG NYID NA, ,BDAG LA DGA' BA'I MCHI MA BYUNG, ,RLUNG
GIS GTZUBS PA'I ME TOG GI ,RDUL GYIS BDAG MIG SUN PHYUNG NGO,
,ZHES PA LA SOGS SKABS SU NI, ,RGYAN 'DI SHIN TU MDZES PA YIN,
,KHA CIG CHA LA SMAD PA'AM, ,BSTOD PAR BYAS LA CHA ZHES BRJOD,
,GANG YID G-YUL GYI DGA'

STON LA, ,'DOD PA'I DGA' STON LAS KYANG CHAGS, ,GZI LDAN LANG TSO
YON TAN CAN, ,RGYAL 'DI KHYOD KYI BDAG POR 'OS, ,BRTZON 'GRUS
KHYAD 'PHAGS BSTOD PA 'DIR, ,SMAD PA NYID DE LONGS SPYOD LA,
,RGYUN DU SPYOD 'DOD BU MO YI, ,BSAM PA DAG NI BZLOG PAR NUS,
,GNOD PA RAB GZHI LA NYID KYI

PHYIR; ,GANG GIS SNYAN PAR SMRA BA BSLAB, ,SKYE BO 'DI NI BRTZE
MED G-YO, ,GROGS MO DE YIS BDAG LA CI, ,SKYE BO GROGS MOS RAB
BSTAN KHENGS, ,CHAGS PHYIR BYED PAR MA NUS NAS, ,SKYON LTAR SNANG
BAS YON TAN GANG, ,SNYAN PAR SMRA BA NYID KYANG BSTAN, ,DNGOS PO
RAB TU BSTAN PA RNAMS, ,RIM PA BZHIN DU

RJES STON PA, ,GRANGS DANG RIM PA BZHIN ZHES PA, ,GRANGS BZHIN
ZHES PAR RAB TU BRJOD, ,KHRUM LA CHUR NI RAB ZHUGS MA, ,KHYOD KYI
'DZUM MIG GDONG MDZES NI, ,KU MUD AUTPAL PADMA YIS, ,BSKUS PAR
NGES SO GZUGS CAN MA, ,DGA' BA MCHOG TU DGA' BAR BRJOD, ,NYAMS
LDAN YID 'ONG NYAMS

DANG LDAN, ,GZI BRJID NGA RGYAL SKYES PA STE, ,DE GSUM KHYAD
'PHAGS DAG DANG LDAN, ,GO BINDA KHYOD KHYIM 'ONGS PA, ,DENG BDAG
DGA' BA SKYES PA GANG, ,DGA' BA 'DI NI SLAR YANG KHYOD, ,DUS KYI
'ONGS NA 'BYUNG BAR 'GYUR, ,DE 'DRA'I DGA' BA BI DU RAS, ,GZHAN
LAS MIN ZHES RIGS PAR SMRA, ,DE LA

GUS PA TZAM GYIS NI, ,RAB BRTAN 'PHROG BYED SHIN TU DGES, ,ZLA BA
NYI MA RLUNG SA MKHA', ,SBYIN SREG BYED DANG ME DANG CHU, ,ZHES
PA'I GZUGS RNAMS RAB 'DAS NAS, ,LHA KHYOD LTA BAR NGED KYIS CI,
,MNGON SUM BYAS PA'I LHA LA NI, ,RGYAL PO DGA' BA'I GO CHA YIS,
,DGA' BA RAB TU GSAL BYAS GANG,,

@331B DE YANG DGA' BAR RJES RTOGS BYA, ,SHI BA ZHES PA PHA ROL
DU, ,GANG DANG 'GROGS PHYIR BDAG 'CHI 'DOD, ,AA BANTI DE BDAG GIS
NI, ,SKYE 'DI NYID LA CI LTAR 'THOB, ,DGA' BA NYID NI SNGAR BSTAN
TE, ,DGA' BA SGEG PA NYID 'GYUR 'DI, ,GZUGS MANG DAG DANG LDAN
PAS NA, ,'DI NI NYAMS DANG LDAN

PA'I TSIG ,GANG GIS NAG MO BDAG MDUN NAS, ,SKRA NAS BZUNG STE
DRANGS GYUR PA, ,BSTEN DKA' SDIG CAN THOB PA 'DI, ,SKAD CIG 'TSO
BAR 'GYUR RAM CI, ,ZHES PA 'JIGS SDE DGRA DAG LA, ,LTA BA'I KHRO
BA MCHOG GI MTHAR, ,'DZEGS [?] NA PA DRAG PO'I BDAG NYID 'GYUR,
,'DI NI RO DANG

LDAN PA'I TSIG ,MTSOR BCAS SA LAS MA RGYAL ZHING, ,RNAM MANG
MCHOD SBYIN MA BYAS LA, ,SLONG LA NOR RNAMS MA SBYIN PAR, ,SA
SKYONG DU BDAG CI LTAR 'GYUR, ,ZHES PA SPRO BA KHYAD 'PHAGS DAG
,DPA' BO'I NYAMS KYI BDAG NYID GNAS, ,NYAMS LDAN NYID DU NUS PA
LA, ,TSIG 'DI DAG NI

DBANG BA YIN, ,LUS 'JAM GANG LA PADMA YI, ,MAL STAN DAG KYANG
RTZUB BYED NA, ,LHA MO DE NI RO KHANG DAG ,SREG ZA LDAN PAR JI
LTAR NYAL, ,ZHES PA SNYING RJE RGYAS PA YI, ,RGYAN NYID DU NI RAB
TU BSHAD, ,DE BZHIN GZHAN YANG DAM PA DANG, ,BZHAD GAD RMAD BYUNG
'JIGS RUNG NGO, ,RGYU MAS BRGYAN

PA'I SRIN PO RNAMS, ,MGO MED RO DANG LHAN CIG TU, ,LAG PA SBYAR
BAS KHYOD DGRA'I KHRAG ,'THUNG ZHING 'THUNG ZHING GAR BYED DO,
,GROGS MO ME TOG MA RNYINGS MA, ,KHYOD KYI NU MA'I NGOS LA NI,
,SEN RJES GSAR PA CHAGS PA 'DI, ,STOD G-YOGS KYIS NI SGRIB PAR
MDZOD, ,DGA' TSAL LJON

PA 'DI RNAMS KYI, ,'DAB MA GSAR PA GOS BZANG DANG, ,ME TOG DO
SHAL LA SOGS RGYAN, ,YAL 'DAB KHANG PAR GYUR BA MTSAR, ,RTZE MO
DAG LA ME GNAS PA, ,BRGYA BYIN GYI NI RDO RJE GANG, ,'DI NI DRAN
NA LHA MIN GYI, ,BUD MED MNGAL NI LHUNG BAR BYED, ,SNYAN PA GRONG
PA NYID MIN SKYES, ,BRJOD BYA

YI NI NYAMS DAG BSTAN, ,'DIR NI NYAMS BRGYAD DBANG BYAS TE, ,TSIG
RNAMS NYAMS DANG LDAN PAR BSHAD, ,BDAG NI GNOD PA BYED PO ZHES,
,KHYOD KYI SNYING LA 'JIGS MA BYED, ,BDAG GI RAL GRIS PHYIR
PHYOGS RNAMS, ,NAM YANG GZHOM PAR 'DOD MA YIN, ,ZHES PA SKYES BU
DREGS LDAN 'GAS,

@332A *, ,G-YUL DU GZHAN NI BKAG BYAS NAS, ,GTONG BA DE LTA BU LA
SOGS, ,GZI BRJID LDAN PA SHES PAR BYA, ,'DOD DON DNGOS SU MA
BRJOD PAR, ,DE NYID 'GRUB PAR BYA BA'I PHYIR, ,RNAM PA GZHAN DAG
BRJOD PA GANG, ,DE NI RNAM GRANGS BRJOD PAR 'DOD, ,SA H'A K'A
RA'I SNYE MA RNAMS,,

GZHAN GYI GSOS 'DIS ZA BAR BYED, ,DE NI BDAG GIS BZLOG PAR BGYI,
,KHYED GNYIS DAL GYIS 'DUG PAR MDZOD, ,GROGS MO SKYES PHRAN PHRAD
BYAS NAS, ,DE DAG DUS SAR DGA' BA YI, ,DGA' STON BSGRUB TU GZHUG
'DOD PAS, ,'GA' ZHIG DE NAS SONG BAR GYUR, KHYA BA 'GA' ZHIG
RTZOM PA

LA; ,SKAL PA YI NI STOBS LAS KYANG, ,DE YI SGRUB BYED PHUN TSOGS
GANG, ,DE NI KUN DU PHAN PAR BRJOD, ,KHENGS PA GZHOM PHYIR DE YI
NI, ,RKANG PA DAG LA PHYAG 'TSAL BA, ,BDAG LA PHAN PHYIR SKAL PA
YI, ,'BRUG GI SGRA NI GRAGS PAR GYUR, ,BSAM PA'AM NI 'BYOR PA YI,
,CHEN PO NYID NI BLA MED GANG, ,

DE NI RGYA CHE ZHES PA YI, ,RGYAN DU MKHAS PA RNAMS KYIS BRJOD,
,R'A MA nA YI MGO GCOD PA'I, ,BYA BA'I KHUR YANG BZOD PA GANG,
,R'A GHU'I BU DES BLA MA YI, ,BKA' LAS 'DA' BAR NUS MA GYUR, ,RIN
CHEN RTZIG PA LAS 'PHOS PA'I, ,GZUGS BRNYAN BRGYA YIS BSKOR GYUR
PA, ,LANGKA'I DBANG PHYUG

DE KHO NA, ,AANYDZA NA BUS DKA' BAS SHES, ,SNGA MAR BSAM PA'I
BDAG NYID CHE, ,'DIR NI MNGON PAR 'BYOR PA BRLING, ,RGYA CHE
GNYIS PO 'DI DAG KYANG, ,RAB TU GSAL BAR MTSON PA YIN, ,BSNYON
DOR DAG NI BSNYON BYAS NAS, ,DON GZHAN CUNG ZAD STON PA STE,
,'DOD PA DAG NI MDA' LNGA PA, ,MA YIN SGRO

LDAN STONG PHRAG YOD, ,TZANDAN ZLA 'OD DAL BU YI, ,LHO PHYOGS DRI
YI BZHON PA 'DI, ,ME YI RANG BZHIN SPRO BA STE, ,GZHAN GYI NGOR
NI BSIL ZHES GRAGS, ,'DOD LDAN GYIS NI GZHAN LA DE, ,BSIL BA KHAS
BLANGS BDAG NYID LA, ,TSA BA NYID DU RAB BSTAN PHYIR, ,'DI NI YUL
LA BSNYON PA'O, ,BDUD RTZI ZAGS

PA'I 'OD ZER CAN, ,ZLA BA ZHES PAR BDAG CAG 'DOD, ,DON GYI BDAG
NYID 'DI NI GZHAN, ,DUG ZAG ZER DANG LDAN PA NYID, ,CES PA ZLA
BA'I ZLA BA NYID, ,BZLOG NAS DON GZHAN BDAG NYID NI, ,'DOD PAS
GZIR BAS BRJOD PA'I PHYIR, ,'DI NI RANG BZHIN BSNYON DOR RO,
,BSNYON DOR DES NI SNGAR NYID DU, ,

@332B DPER BRJOD RNAMS LA RAB BSTAN TO, ,'DI YI BSNYON DOR DBYE
BA RNAMS, ,MTSON BYA DAG LA RGYA CHER MTSON, ,SBYAR BA GZUGS GCIG
LDAN PA'I TSIG ,DU MA'I DON CAN NYID DU 'DOD, ,DE TSIG THA DAD
MIN PA DANG, ,THA DAD TSIG 'DRA RNAM PA GNYIS, ,AU DA YA GNAS
MDZES PA CAN, ,DKYIL 'KHOR LA

CHAGS RGYAL PO 'DI, ,MRi DU KA RA: 'JIG RTEN GYI, ,YID NI RAB TU
'PHROG PAR BYED, ,RGYAL RIGS LAM LA MI GNAS PA, ,RGYAL PO SKYON
GYI 'BYUNG GNAS DANG, ,BSDONGS NAS SKYON MANG DAG GIS BDAG ,DGA'
MED 'DI LTAR CIS MA MNAR, ,RGYU SKAR LAM LA RAB GNAS PA, ,MTSAN
MOR BYED PA DANG

BSDONGS NAS, ,SROD LA YIS NI BDAG 'DI LTAR, ,DGA' BA MED PAR CIS
MA MNAR, ,DPE DANG GZUGS CAN 'GOG PA DANG, ,LDOG PA CAN SOGS
SPYOD YUL CAN, ,SBYOR BA GANG DU BSTAN ZIN TE, ,GZHAN PA 'GA'
ZHIG BSTAN PAR BYA, ,'GA' ZHIG BYA BA THA DAD MIN, ,GZHAN PA BYA
BA 'GAL MIN

YOD; ,'GAL BA'I LAS CAN DAG KYANG GZHAN, ,SBYAR BA DES PA CAN
YANG YOD, ,NGES PA 'GOG PA'I GZUGS BRJOD DANG, ,'GAL MED 'GAL BA
CAN YANG STE, ,DE DAG RNAMS KYI RANG BZHIN YANG, ,DPAR BRJOD DAG
LAS GSAL PAR 'GYUR, ,'KHYOG CING YING 'ONG RANG BZHIN CAN, ,CHAGS
PA

GSAL BAR STON BYED MA, ,MDZES MAS BSKUL BA'I MIG DANG NI, ,PHO
NYA MOS KYANG MDZA' BO 'GUGS, ,YID 'ONG CHAGS PA 'PHEL BAR BYED,
,'JAM ZHING MYOS PA'I GDANGS SNYAN CAN, ,KHYU BYUG SGRA NI THOS
GYUR TE, ,DKAR MIN MIG CAN DAG LA 'KHYUD, ,CHU MA DANG SBYOR
'PHEL BA YI, ,DMAR BA RAB TU

STON BYED CING, ,TSA ZER CAN NI NUB GYUR TE, ,LUS SKYES DAG NI
RNAM PAR RGYAS, ,RAL GRI NYID LA NISTRIm SHA ,GZHU NYID LA NI
'KHYOG PO NYID, ,MI BDAG 'DI YI M'A RGA nA, ,MDA' RNAMS NYID LA
GNAS PA YIN, ,KHYOD KYIS BSRUNGS LA TSER MA NI, ,PADMA'I YU BA
NYID LA MTHONG, ,'ON KYANG CHAGS CAN

'KHRIG PA LA, ,'KHYUD PAR GYUR PA RNAMS LA'ANG MTHONG, ,SA 'DZIN
KA tA KA MANG ZHING, ,GZI BRJID LDAN PA DES PAR DANG, ,MKHAS PA
SKYE DGU'I BDAG 'BYUNG STE, ,RJE BO NUS PA 'DZIN YANG DE, ,NYAMS
MED YIN YANG CHOS SBYONG MIN, ,RGYAL PO YIN YANG ZAD MI SHES,
,BDE BYED YIN YANG LAG

@333A *, ,'GRO MED, ,LHA NYID YIN YANG RNAM SAD MIN, ,KHYAD PAR
RAB TU BSTAN PA'I PHYIR, ,YON TAN RIGS DANG BYA BA SOGS, ,GANG DU
MA TSAD NYID BSTAN PA, ,DE NI KHYAD PAR BRJOD PAR 'DOD, ,ME TOG
GZHU CAN DAG GI MTSON, ,RTZUB PA MA YIN RNO BA'ANG MIN, ,DE LTAR
NA YANG 'DI YIS NI, ,

SA GSUM DAG LAS RGYAL BAR 'GYUR, ,'DI DAG LHA YI BU MO MIN, ,DRI
ZA'I RIGS LAS BYUNG BA'ANG MIN, ,DE LTA MOD KYI TSANGS PA'I YANG,
,DKA' THUB GZHOM PA BSGRUB PAR NUS, ,KHRO GNYER DAG NI MA BSDUS
SHING, ,SO YI G-YOGS KYANG MA BSKYOD LA, ,MIG KYANG DMAR POR MA
GYUR PA, ,DGRA

YI RIGS NI NYAMS PAR BYED, ,SHING RTA MED CING GLANG PO'ANG MED,
,RTA MED RKANG THANG MED PAR YANG, ,ZUR MIG NYID KYIS BUD MED
RNAMS, ,'GRO BA GSUM PO DAG LAS RGYAL, ,SHING RTA 'KHOR LO GCIG
PA DANG, ,KHA LO PA NYAMS RTA MI MNYAM, ,DE LTA NA YANG GZI BYIN
CAN, ,NYI MAS 'GRO BA

GSUM PO MNAN, ,GZI BYIN CAN ZHES KHYAD PAR LAS, ,'DIR NI RGYU YI
KHYAD PAR BRJOD, ,RIM PA 'DI YIS GZHAN GYI NI, ,DBYE BA RNAMS
KYANG BRTAG PAR BYA, ,BRJOD 'DOD YON TAN KHYAD 'PHAGS DANG,
,MTSUNGS PAR BYAS NAS 'GA' ZHIG NI, ,BSTOD SMAD DON DU BSGRAGS PA
GANG, ,DE NI MTSUNGS

PAR SBYOR BA BSHAD, ,GSHIN RJE LUS NGAN CHU LHA DANG, ,MIG STONG
PA DANG KHYOD NYID KYANG, ,'JIG RTEN SKYONG BA ZHES PA'I SGRA,
,YUL GZHAN MED PAR RNAM PAR 'DZIN, ,RI DAGS MIG DANG 'GROGS PA
DANG, ,GLOG GI RTZE DGA' DAG DANG NI, ,SPRIN GYI RTZOM PA'ANG
RANG BZHIN GYIS, ,SKAD CIG

GNYIS PAR MI GNAS SO, ,'GAL ZLA SGRUB BYED SLAD DU NI, ,GANG DU
DNGOS PO 'GAL BA RNAMS, ,YANG DAG 'GROGS PAR RAB BSTEN PA, ,DE NI
'GAL BA BSHAD DE DPER, ,NGAD PA'I RGYAL PO RNAMS DAG NI, ,MYOS
PA'I GDANGS SNYAN CA CO 'PHEL, ,RMA BYA RNAMS KYI SGRA DAG NI,
,YID 'ONG NYID

DANG BRAL BAS NYAMS, ,DBYAR SKYES CHU 'DZIN DAG GIS NI, ,NAM
MKHA' YUL NGAN LTA BUR SBYOD, ,CHAGS PA YIS KYANG 'GRO BA YI,
,YID NI KUN DU CHAGS PAR GYUR, ,RKED PA PHRA ZHING RO SMAD SBOM,
,MCHU DMAR MIG NI DKAR BA MIN, ,LTE BA DMA' ZHING NU MA MTHO,
,BUD MED LUS KYIS SU

@333B MA BCOM, ,PAD RTZA'I LAG PA CHU SHING BRLA, ,PADMA'I GDONG
DANG AUTPAL MIG ,KHYOD KYI GZUGS KYIS BDAG CAG RNAMS, ,GDUNG NUS
MIN NAM LUS CAN MA, ,SKYED TSAL RLUNG GIS RAB BSKYOD PA, ,TZ'UTA
TZAM BA KA YI RDUL, ,REG PA MIN YANG 'GRON PO YI, ,MIG LAS MCHIM
'DZAG PAR BYED, ,SNYAN

PAR SGROGS MA KHYOD KYI MIG ,NAG DKAR RJES SU DMAR BA YANG, ,RNA
BA DAG LA BRTEN PA NI, ,SU YI YID BRTAN NYID DU 'GYUR, ,NAG MO
SNYAN SGROGS KHYOD KYI MIG ,SRING SGRUB LA CHAGS LTA BYED KYANG,
,RNA CAN DAG LA BRTEN PA NI, ,SU YIS YID BRTAN NYID DU 'GYUR, ,DE
LTAR RGYAN 'DI RNAM PA NI, ,DU MA NYID DU RAB

RTOGS BYA, ,SKABS MIN 'DOD PAS BSTOD PA NI, ,SKABS SU MA BAB
BSTOD PA YIN, ,GZHAN MI BSTEN PA'I RI DAGS RNAMS, ,'BAD MED RNYED
PAR SLA BA'I NOR, ,CHU DANG RTZVA YI MYUG SOGS KYIS, ,NAGS RNAMS
SU NI BDE BAR 'TSO, ,RGYAL PO'I RJES 'BRANG NYON MONGS PA, ,SKYO
BA'I YID DANG LDAN PA YIS, ,

SKABS SU MA BAB NYID DU 'DIR, ,RI DAGS SPYOD TSUL 'DI DAG
BSNGAGS, ,GAL TE SMAD PA BZHIN BSTOD NAS, ,SKYON LTAR SNANG BA'I
YON TAN NYID, ,GANG DU NYE BAR THOB GYUR PA, ,'DI NI ZOL GYIS
BSTOD PA BSHAD, ,R'A MA DKA' THUB PA YIS KYANG, ,'BYUNG PO'I
'DZIN MA 'DI LAS RGYAL, ,DE NYID RGYAL PO KHYOD KYIS

KYANG; ,'DI LA KHYOD NI RGYAGS MA MDZAD, ,SNGON GYI SKYES BU LAS
BCAD NAS, ,DPAL 'DI KHYOD KYIS YONGS SU SPYOD, ,RGYAL PO BU RAM
SHING PA'I RGYUD, ,KHYOD KYIS 'DI NI RIGS SAM CI, ,KHYOD KYI
BTZUN MO SA GZHI NI, ,LAG 'GRO'I LONGS SPYOD DAG LA CHAGS, ,CI
SLAD KHYOD KYI NGA RGYAL NI, ,MCHOG GI

MTHA' RU 'DZEGS PAR GYUR, ,DE LTAR NYE BAR MTSON PA LAS, ,SBYAR
BA CAN DANG GZHAN DAG GI ,ZOL GYIS BSTOD PA'I RNAM PA RNAMS, ,RAB
TU RGYA CHE MTHA' DANG BRAL, ,GAL TE DON GZHAN 'JUG PA YIS, ,DE
DANG MTSUNGS PA'I 'BRAS BU 'GA', ,MCHOG GAM MCHOG MIN STON BYED
PA, ,DE NI NGES PAR

BSTAN PA YIN, ,NYI MA 'CHAR BA NYID KYIS NI, ,PADMA RNAMS LA DPAL
STER BYED, ,PHUN TSOGS RNAMS KYI 'BRAS BU DAG ,GROGS PO RJES
'DZIN BSTAN PA'I PHYIR, ,ZLA BA'I ZER GYIS REG PA NA, ,MUN PA'I
PHRENG BA NUB PAR GYUR, ,'PHRAL LA RGYAL PO DANG 'GAL RNAMS,
,NGAN PA'I MTHAR GYUR GSAL BAR BYED, ,

@334A *, ,YON TAN LAS RNAMS LHAN CIG GI, ,DNGOS PO BRJOD PA LHAN
CIG BRJOD, ,DON RNAMS BSNOL BA GANG YIN PA, ,YONGS BRJES YIN TE
DE DAG DPER, ,DA NI MTSAN MO 'DI DAG RNAMS, ,BDAG GI DBUGS DANG
LHAN CIG RING, ,ZLA BA'I RGYAN LDAN MA RNAMS KYANG, ,BDAG LUS
NYID DANG

LHAN CIG SKYE, ,'GRON PO RNAMS KYI RMONGS PA DANG, ,LHAN CIG TZ'U
TA'I DOG PA RGYAS, ,DE DAG MCHI MA DANG MNYAM DU, ,MA LA YA YI
RLUNG DGA' BAB, ,KHU BYUG SGROGS PA'I SKAL BZANG DANG, ,NAGS KYI
RLUNG NI DRI BZANG DANG, ,DPYID NYID SKYE BO'I KUN DGA' RNAMS,
,LHAN CIG DAG TU 'PHEL BAR 'GYUR,,

DE LTAR LHAN CIG BRJOD PA YI, ,DPER BRJOD 'GA' ZHIG 'DIR BYAS TE,
,YONGS SU BRJES PA'I RANG BZHIN YANG, ,NGES PAR BSTAN PA CUNG ZAD
BYA, ,SA SPYOD RNAMS LA MTSON BSNUN PA, ,STER BYED KHYOD KYI LAG
PA YIS, ,DE DAG GRAGS PA KU MUD DKAR, ,YUN RING DAG TU BSGRUBS PA
PHROG ,MNGON PAR

'DOD PA'I DNGOS PO LA, ,SMON PA SHIS BRJOD CES BYA DPER, ,NGAG
YID SPYOD YUL MA YIN PA'I, ,SNANG BA DAM PAS KHYOD LA SRUNGS,
,RJES 'GRO MED DANG THE TSOM CAN, ,DAG NI DPE RNAMS NYID LA
BSTAN, ,DPE YI GZUGS CAN DAG KYANG 'DIR, ,GZUGS CAN RNAMS LA NGES
PAR BSGRAGS, ,RAB RTOG

CHA SHAS 'DI YANG NI, ,RAB RTOG DAG GI DBYE BA NYID, ,THA DAD
RGYAN RNAMS BSRES PA NI, ,SPEL MA DAG TU BRJOD PA STE, ,YAN LAG
YAN LAG CAN DNGOS KYI, ,SKABS DANG THAMS CAD STOBS MTSUNGS NYID,
,CES PA'I LUGS GNYIS SPEL MA YI, ,RGYAN DAG LA NI MTSON PAR BYA,
,MDZES MA KHYOD KYI

BZHIN GYI DPAL, ,PADMA DAG GIS 'GOG PAR BYED, ,MDZOD DANG YU BA
PHUN TSOGS PA, ,'DI LA BYA DKA' CI ZHIG YOD, ,RANG BZHIN BRJOD
DANG 'KHYOG BRJOD CES, ,NGAG GI NGANG BZHIN THA DAD GNYIS,
,'KHYOG POR BRJOD PA THAMS CAD LA, ,PHAL CHER SBYAR BAS DPAL
RGYAS BYED, ,SNYAN NGAG MKHAN

BSAM DGONGS PA STE, ,SNYAN NGAG GRUB PAR GANG GNAS PA, ,RAB SBYOR
YUL GYI YON TAN CAN, ,DE NI DGONGS PA CAN ZHES BRJOD, ,DNGOS PO
YIS NI TSIG RNAMS KUN, ,PHAN CHUN PHAN PAR BYED PA NYID, ,DON
DANG BRAL BA'I KHYAD PAR RNAMS, ,MA BYAS GNAS SU BSNGAGS PA DANG,
,BRJOD RIM

@334B STOBS LAS DNGOS PO NI, ,ZAB MO DAG KYANG GSAL BA STE, ,DE
KUN DGONGS PA'I DBANG GYUR PHYIR, ,DE DAG DGONGS PA CAN ZHES RIG
,GANG YANG MTSAMS SBYOR YAN LAG DANG, ,'JUG PA'I YAN LAG MTSAN
NYID SOGS, ,LUNG GZHAN DAG TU BRJOD 'DI YANG, ,RGYAN NYID DU NI
BDAG CAG

'DOD; ,RGYA CHE MTHA' YAS RAB BSDUS TSAD DU GYUR PA YI, ,RGYAN
RNAMS DAG GI LAM 'DI NYID NI RNAM PAR PHYE, ,BRJOD PA'I YUL LAS
'DAS PAR YONGS SU GNAS PA YI, ,KHYAD PAR RNAMS NI GOMS PA RNAMS
KYIS DBYE BAR NUS, ,SNYAN NGAG ME LONG LAS LE'U STE GNYIS BA'O,, ,,

BAR MA CHOD DANG BAR CHOD BDAG ,YI GE TSOGS PA BSKOR BA NI, ,ZUNG
LDAN DE YANG RKANG PA YI, ,DANG PO BAR MTHA' SPYOD YUL CAN, ,GCIG
GNYIS GSUM BZHI RKANG PA YI, ,ZUNG LDAN RNAMS KYI RNAM RTOG NI,
,THOG MA BAR MTHA' BAR DANG MTHA', ,BAR DANG THOG MA THOG MTHA'
KUN, ,KUN

DU DBYE BA LAS GYES PA, ,DE DAG DBYE BA SHIN TU MANG, ,DE LA BYA
SLA BYA DKA' YANG, ,'GA' ZHIG DAG NI BSTAN PAR BYA, ,GROGS MO
MDZA' BO'I SKYE BO LA, ,KHENGS PA 'DI DANG 'GROGS MA BYED, ,BSLUS
PA'I MGRIN PA NAS 'KHYUD LA, ,DE NYID NGO TSA LDAN PAR GYIS,
,NGANG PA RNAMS KYI DREGS 'JOMS PA,,

SPRIN GYI SGRA YIS MYOS BYED NI, ,DGA' MA DANG BCAS BUD MED KYI,
,KHENGS BRAL YID LA 'JUG PAR BYED, ,CHU GTER BZHI YI SKE RAGS
CAN, ,SA YI LAG DPYA 'DZIN LA MKHAS, ,KHYOD NYID THOB NAS DA LTA
NI, ,SKYE DGU RGYAL PO BZANG LDAN GYUR, ,RKANG THANG SHING RTA
GLANG PO DANG, ,RTA DANG BRAL BA KHYOD KYI DGRA,,

'GA' ZHIG NAGS DANG GZHAN DAG NI, ,LHA RNAMS DAG GI GNAS SU SONG,
,CHU SKYES GDONG LDAN MIG GNYIS KYI, ,RNAM 'PHRUL YID 'ONG 'DI LA
NI, ,DPYID KYI BUNG BA'I RNAM 'PHRUL GYIS, ,CO 'DRI BYED PA CI
YIN SMROS, ,'DOD PA G-YUL DU DPA' BO YI, ,GLANG PO'ANG BZUNG DKA'
RTA MED KYIS, ,

GANG PHYIR BDAG CAG MTHAR BYAS PA, ,DE PHYIR KHYOD KYI RNAM GNON
MTSAR, ,G-YUL DU RNO BAS MDZES PA YI, ,MI BDAG KHYOD 'DRA NOR
'DZIN NI, ,RGYAL BAR GYUR TE NOR 'DZIN GYIS, ,TSIM PA DAG KYANG
THOB PAR GYUR, ,SA H'A K'A RA'I ME TOG GSAR, ,BDAG YID MCHOG TU
SRED LDAN BYED, ,KHU BYUG MYOS

@335A *, ,PA DAG GI SGRA, ,YID DU 'ONG BA 'DIS KYANG NGO, ,KHYOD
LA DMIGS PA'I RE BA DANG, ,MA BRAL 'DI LA DE 'DRA YI, ,GNAS SKABS
LUS NI 'JIG BYED PAS, ,BUD MED 'DZEG NUS JI LTAR MIN, ,YAL 'DAB
GSAR PAS MDZES PA YI, ,LJON PAS DRANGS PA'I GZHON NU RNAMS,
,PADMAR MNGON

PHYOGS BUNG BA YIS, ,MIG NAS BZUNG STE 'GUGS PAR BYED, ,MYOS PA'I
BZHAD NI RAB 'JUG PA, ,RDZING GI CHU LA DKAR BA YI, ,NGANG PA 'DI
YI CA CO YIS, ,BDAG NI MTHAR BYED ZAS SU BYED, ,DRI BRAL ZLA BA'I
CHA DAG DANG, ,LHAN CIG MA LA YA YI RLUNG, ,BDAG DGA' MI BYED
'DOD PA NI, ,MI BZAD

DUG GI RJES SU 'GRO, ,BDAG BSTAN MI 'DOD KHENGS PA CAN, ,DO SHAL
DANG LDAN 'PHROG BYED MA, ,LUS MED NYID KYI DNGOS PO KHYOD, ,PHRA
'GYUR BDAG 'GROGS BDE RGYAS MDZOD, ,KHYOD KYI GDONG GIS BDAG LAS
RGYAL, ,CHU YI RGYUN GYUR BUNG BA CAN, ,'DAB LDAN PADMA GTAM MED
LAS, ,JI LTAR MI

RGYAL BDAG DGA' MA, ,NYI MA'I 'OD KYIS DMAR GYUR PA'I, ,CHU LHA
MO BZHIN P'A tA LA, ,DMAR BA'I GOS CAN DRI BZANG GNAS, ,BDAG GI
DGA' MA DGA' BAR BYA, ,DE LTAR RKANG PA'I THOG MA YI, ,ZUNG LDAN
PAR CHOD MED RNAM RTOG ,DE NI BAR DU CHOD PA YI, ,RNAM RTOG 'GA'
YANG BSTAN PAR BYA, ,SA

H'A K'A RA LAS 'KHRUNGS NYID, ,YID 'ONG DRI BZANG LDAN PA YI,
,DPYID KYI AE nA'I MIG CAN GYI, ,KHENGS PA SGRA YI LHAG MAR BYED,
,DGA' MA'I LAG PA SHIN TU DMAR, ,RGYUD MANGS LA BSNUN RNAM 'PHRUL
LA, ,PHRAG DOG LDAN PAR MDZA' BO LA'ANG, ,RNA BA'I AUTPAL GYIS
SNUN BYED, ,RLUNG GIS GAR

BSGYUR SPRIN GYI PHRENG, ,MTHA' DAG CHU NI 'THOR BAR BYED, ,DE
RJES MJUG MA RAB BSLANGS PA'I, ,MJUG SGRO LDAN PA GAR DAG BYED,
,'DOD LDAN MA DAG KHYOD KYI YID, ,KHENGS RTZOD RANG NYID NYAMS
'GYUR TE, ,N'I PA'I K'A LI K'A MTHONG NAS, ,GNAS SKABS CI LA REG
GYUR TA MA, ,RTZE DGA'I RI YI ZLA

SHEL GYI, ,THANG 'DI LA NI RAB 'DZEGS NAS, ,MDONGS MTHA' MCHOG TU
MDZES PA YI, ,GTZUG PHUD CAN 'DI GAR BYED DO, ,GANG ZHIG SBRUL
MCHOG STENG GNAS SHING, ,PHAG PAS BZUNG BA'I SA 'DI NI, ,RGYAL
PO'I TSOGS LAS RAB BLANGS NAS, ,DA LTA KHYOD KYI LAG PAS BZUNG,
,G-YUL DU

@335B DGRA YI GLANG PO RNAMS, ,KHYOD KYI LAG PA MTHAR BYED KYIS,
,BSNUN PAS KHRAG NI RAB ZAGS PA, ,THUN MTSAMS DAG GI SPRIN BZHIN
MDZES, ,RLUNG GIS RI YI 'KHRI SHING BZHIN, ,GZHAN GYI SDE NI DPA'
BAS BCOM, ,MTHA' NI GSHED SONG BA BZHIN, ,RDUL GYIS NAM MKHA'
KHYAB PAR GYUR, ,

LEGS LDAN CHU 'DZIN GSAR PA'I 'OD, ,LHA MIN DAG GI RIGS NYAMS
BYED, ,SBYIN LDAN GLANG PO MCHOG BCOM PA, ,KHYAB 'JUG DES KHYOD
RTAG TU SRUNGS, ,KHYOD KYI MAG SKRA BUNG BA 'DRA, ,GDONG NI
PADMAR PHRAG DOG BYED, ,DPAL GYI BZHIN DU RAB MYOS PA, ,KHYOD
KYIS SU ZHIG RTZI MI BYED, ,RGYA CHE RIN CHEN RGYAN DANG

LDAN; ,RGYAGS PAS MIG 'KHOR DZA GHA NA, ,CHUNG BA MIN PAS MDZA'
BO NI, ,DGA' BA LDAN PA BYA BAR BZOD, ,GZHAN GSOS RNAMS NYA MO,
,RKED PA PHRA ZHING RDUL ZAGS PAS, , ,LHO YI PHYOGS KYI RLUNG GIS
KYANG, ,BDAG YID 'PHROGS SO PHO NYA MO, ,RKED PA PHRA ZHING RDUL
ZAGS PAS, ,

GDONG GI ZLA BA RAB MDZES PA, ,BUD MED CHANG GIS NGO TSA BCOM,
,SKYES PA'I LUS LA 'DZEG PAR BYED, ,DE LTAR BAR CHOD ZUNG LDAN
GYI, ,RAB TU DBYE BA 'DI YANG BSTAN, ,BAR CHOD MCHOD BDAG NYID
KYI, ,RNAM RTOG KYANG YOD 'DI LTA STE, ,K'A LI GA 'PHYANG YAL GA
CAN, ,S'A LA BLTA BAR DES MI NUS, ,BA KU LAR

CHAGS BUNG BA DANG, ,GROGS MOS PADMA CAN YANG MIN, ,SPRIN NAG
CHEN PO LDAN PA'I DUS, ,SNANG DANG RGYU SKAR KUN MI MTSON, ,GSANG
MTHOR DGA' BA SGROG BYED PA'I, ,DUS 'DRA SU YIS LTA BAR NUS,
,THUN GSUM DBANG GYUR RING BA YI, ,MTSAN MO 'DI YIS BDAG SHI ZHIG
,GANG LA BDAG SONG SROG GZIR 'GRO, ,

DE NI BLO MED BDAG GIS BCOM, ,ZHES RKANG DANG PO ZUNG LDAN GYI,
,RNAM RTOG LUGS NI 'DI 'DRA STE, ,'DI LTA KHO NAR ZUNG LDAN GYI,
,RNAM RTOG GZHAN PA RNAMS KYANG NGO, ,SPROS PAS 'JIG PHYIR DBYE
BA NI, ,MTHA' DAG BRJOD PAR MI 'DOD DE, ,DE LA BYA DKA' MNGON
'DOD GANG, ,'GA' ZHIG DAG NI BSTAN PAR BYA,,

BRTAN DANG DBANG PO RAB BSDOMS PA, ,KHYOD NI SDOM BRTZON PHYIR MI
NYAMS, ,SGYU MED KHYOD KYI BDE 'JIG PAR, ,MI 'GYUR 'DI SNYED CHED
DU'ANG 'GYUR, ,RGYAL PO MDUN SAR SA YI LHA RNAMS DAG GI ZHAL,
,CHANG GIS MA BCOM NOR GYIS MDZES PAS RAB BSTOD PA'I, ,KHYOD KYI
YON TAN RAB GSAL CHAGS BDAG

@336A *, ,SKYE DGU LA, ,PHUNG PO NYID GYUR LHA RNAMS SU NI MI
'GRO MIN, ,DAM PA'I SBYOD LAM BAG MED KHYOD KYI DGA' MA GANG,
,DGA' BA'I DGA' STON DGA' BA'I KHYAD PAR DU MYOS MA, ,DE YIS 'DIR
NI 'OD LDAN RGYAN RNAMS GZUNG BAR 'OS, ,BDAG LA MDZES LDAN NYID
KYI 'BRAS BU 'GA' YANG,

MED; ,MGON PO KHYOD LTAS DUD PA'I RO NI MI MKHYEN TE, ,DMAN PA
NYID DANG MCHOG NYID DAG NI NGES PAR 'GAL, ,GANG ZHIG DMAN PA
RNAMS NI KHYOD LA MGOS 'DUD CING, ,DE DAG KHO NA DMAN PA'I RO DES
MCHOG TU GYUR, ,ROL PA'I 'DZUM DKAR DAG DANG 'JAM POR SMRA BA
DANG, ,CHUNG DU'I LTA BA DANG NI

LCI BA'I 'GRO BA DANG, ,KUN DU GLAL DANG DZA GHA NA DAG STON PA
DES, ,BSNUN PA DES NA BDAG NI 'TSO BAS DMAN PAR GYUR, ,DPAL LDAN
MI SHOD BRTAN LDAN GANG GI BDAG NYID NI, ,'CHI MED LAM DANG MNYAM
PA'I TSAD LDAN RAB DUD PA'I, ,'GRO BA RGYAS BYED MCHOD LDAN TSAD
MED MING CAN NI, ,'JAL BYED

TSAD MED MANG PO BKOD LA PHYAG DAG MDZOD, ,BCUD LA ZHUGS TE BRANG
GIS DGA' BYED CING, ,SNYING POR GYUR PA'I BCUD MANG RAB TU 'DZIN,
,BZHAD KYI RJES MTSUNGS SGRA LDAN DRIL CHUNG CAN, ,DES NA BCUD
LEN SNYING PO MIN PA RIG ,BRTAN RGYAS TSUL DANG TSUL MIN BRTAG PA
'DI YIS NI, ,TSUL MED DGE BA'I

THABS LA LONG RNAMS RNAM PAR THUL, ,BZHON PAS MA 'GRO RGYAL BA'I
THEG 'GRO DAG GIS GANG, ,TSUL MA THOB RNAMS THOB PA DAG LA BRTEN
PA BSKYED, ,MTSUNGS MED LCI BA'I MTSON LDAN G-YUL DU SA SKYES NI,
,RGYAL MTSAN LA GNAS DPA' BO BYA YI SGRA YIS BROS, ,NYI MA BZHIN
DU DRAG PO'I 'PHROG BYED

'DI MDUN DU, ,'JIGS RUNG G-YUL DU DGRA RNAMS LUGS DANG MTSUNGS
PAR RIG ,MTSAN MO TSAD MED THUN LDAN DPAL MED TSAD MED CING,
,MTHAR NI BGROD BYA MIN PAS ZAD NAD LA BRTEN PA, ,CHA YI RANG
BZHIN NAD CAN 'BRAL BA'I NAD KYIS GZIR, ,SKAL LDAN MA 'DI SNYING
RJE'I RANG BZHIN 'BRAL MED

MDZOD; ,NGAL MED KHYOD KYI BLO LA MNYAM NYID BZLOG PA NYID, ,MA
YIN BLA MED RJES SU MI MTHUN 'GRO MA YIN, ,GDUNG MED KYIS THOB
MCHOG GI RJES SU MTHUN PA NYID, ,DGA' MED 'DOD MED RNAMS KYI
BZHED PA DAG LAS RGYAL, ,DUS KYI DUS KYI MGRIN NAG NGO NAG NAG PO
NYID DAG 'DZIN, ,SNYAN

@336B SGROG DAG GI SGROG BYED BUNG TSOGS SBRIN NAG DUS LTAR GNAG
,DUS KYI MI PA ZUNG DUS CHA'I GTZO BO CHU 'DZIN GYIS MDZES SU,
,DKA' BAS 'TSO BA'I BUD MED LEN BU'I PHRENG BAS MGO NAG BSTEN,
,RKANG PA GNYIS KYI MTHA' THOG NI, ,RAB SBYAR ZUNG LDAN GNAS
SKABS 'DI, ,BRJOD PA'I KHONGS SU 'DU

MOD KYANG, ,RANG DBANG NYID KYIS 'DIR BSHAD DO, ,MYOS PAS CHAGS
PA NYE BAR GNAS KYANG BUD MED DES, ,BDAG NYID MA SBYAR BDAG GI
SDIG PAS KHRO BA YI, ,RO DANG SBYAR TE LUS MED DAG GIS GDUNGS
GYUR KYANG, ,BDAG NI 'DI SNYED GDUNG BA'I SLAD DU MA BSDAD DO,
,PHYED BZLAS YANG DAG SBYAR BA YIN, ,

'DI LA DBYA BA GSUM DU 'DOD, ,RKANG PA BZLAS PA'ANG DU MA YI,
,BDAG NYID DE DAG DPES GSAL BYA, ,SKYES BU BRTAN GANG SNYING
STOBS CAN, ,KHENGS PA RAB SPANGS SPANG BYA STE, ,KHYOD KYIS MCHOG
TU 'BAD PA YIS, ,YID BRTEN BYA'O 'BAD MED MA, ,KHYOD KYI BGROD PA
KHYAB BDAG GZI BYIN GYIS, ,YANG

YANG RAB SBYAR MDZES PA MED PA YI, ,MI RNAMS TSUL DANG NGA RGYAL
NYAMS BYAS NAS, ,GDUNGS SHING KYE MA BYAS ZOS RNAM PAR BCOM,
,SGRA YIS SPRIN BGROD DBYAR SKYES RMA BYA YI, ,TSOGS RNAMS MDZES
PA NYID DU NYE BAR 'GYUR, ,RLUNG GI TSOGS STUG BRAL BA CHUR
SGROGS KYANG, ,TSOGS RNAMS SGRA DANG BRAL BA

NYID DU GYUR, ,'TSO BA'I DBANG PHYUG DUD PA'I BRANG LA KHO MO NI,
,DMAN ZHING KHENGS PA NGES PAR BSGRUB PA'I DBANG GYUR MA, ,BRTZA
BA SPANG BA'I BDAG NYID YID KYI 'O MA 'DZIN, ,GNYIS PO NYE BAR
GTAD NAS KUN DU MA 'KHYUD DO, ,LHA RNAMS 'DUN SAR STOBS MED RNAM
PAR BRGYAN PA RU, ,KHYOD KYI YON TAN PAD RTZA

DRI MA MED PAS 'DZEGS, ,DE NI PHYI NAS GRONG BZAD RNAMS KYIS PHUN
SUM TSOGS, ,BRGYAN PA'I BUD MED DAG DANG RNAM PAR RTZE ZHING
SPYOD, ,SNYAN PAR SMRA DANG LUS DED DUD DANG NU GNYIS MAS, ,KHYOD
LAS GZHAN PA SU ZHIG MA BCOM DE YI PHYIR, ,'BYUNG PO LUS LDAN
SKYON LAS GROL BA KHYOD LA SOGS, ,BGRANG

BA LA NO MING MED NYE BAR 'GRO MA YIN, ,KHYOD KYI DMAG DPUNG
KHYAB 'JUG LTA BU GO BGOS PA, ,MTSON RNON LDAN PA DPA' BO DAG GIS
PHYOGS RNAMS SU, ,GRAGS PA DANG NI RDUL DAG RGYAS BYED G-YUL GYI
NI, ,DGRA RIGS LUS BAL GZI MED RGYAGS PA NYAMS PAR BYED, ,DRAN
LDAN BDAG LAS PHAN PA'I

@337A *, ,TSIG GCIG MNYAN PAR MDZOD, ,KHYOD KYI LAG PA DPAL DANG
LHAN CIG LAG 'GRO YIS, ,SA YI DKYIL 'KHOR RNAM 'DZIN DE PHYIR SA
GZHI 'DZIN, ,RANG LAG RIG NAS RGYAGS PAR RGYAS PA YOD MI BYED,
,'DOD PA'I ME GANG KHENGS PAS RAB BSGRUBS PA, ,SKAD CIG DANG
MNYAM RGYAS

TE PADMA'I MIG ,RO MED KHYOD KYI BDE BA DE DAG NI, ,KUN NAS NYAMS
PA NYID DU CIS MI BYED, ,MDUD KHYOD NI 'JIG RTEN BDAG GYUR TSE,
,MTHU YIS MTHU LDAN RIN CHEN MANG GIS BTUD, ,DE PHYIR GSAR BA'I
BTUD LDAN MCHOD SBYIN NI, ,NGES PA NYID DU CHAD PAR MA GYUR TO,
,DPUNG GI GLANG PO RNAMS NI GZHAN DANG

GZHAN; ,STOBS LDAN SGRA SGROGS RAB TU BRGYUD PA YIS, ,THANG LA
RDUL SGRUB NAM MKHA' 'GOG BYED CING, ,G-YUL GYI STOBS LDAN MCHOG
TU GZHAN LA RGYUG ,KHYOD LTAR MNYAM PAR MA BZHAG SRID PAR NI,
,RNAM GNYIS MI MNYAM PHAN PA MED RNAMS TSIG ,LOG PAR GYUR PA
SGRUB BYED MI MNYAM PA, ,

SBRUL BGROD MTSUNGS LA MI DAD NGO TSA MED, ,DGRA YI MDZES NYAMS
RGYAL PO'I SDE YIS BTUD, ,SKYES MCHOG AU MAS PHAN RJE DPAL MED
MIN, ,GO BA GOS AU MAS BTUD PA MDA' 'DRA STE, ,MCHOD THOB DAM PA
RDUL MED MI MDZES MIN, ,DE LTAR RKANG PA LAN CIG DANG, ,GNYIS
DANG GSUM DANG BZLAS PA

BSTAN; ,TSIGS BCAD GNYIS DANG LDAN PA'I DON, ,TSIGS BCAD BZLAS PA
YIN TE DPER, ,ZLUM ZHING RGYAS PA'I LAG PA CAN, ,GROGS MIN RAB TU
'JOMS BYED PA, ,RNAM 'DREN KHYOD KYIS BSTAN PA'I SA, ,MI MTSUNGS
PA 'DI 'JIGS PA MED, ,'DREN PA DAG DANG BRAL GYUR CING, ,LAG PA
SREG KHANG

NYE GYUR PA, ,RANG GROGS KYIS BTANG DGRA YIS NI, ,MTSUNGS MED BA
'DI MNGON PAR BSTEN, ,RKANG BZHI RNAM PA GCIG PA GANG, ,ZUNG LDAN
CHEN POR BRJOD PA YIN, ,DE LA'ANG BZLAS PA MTHONG STE DE, ,ZUNG
LDAN BYA BA GZHAN YIN NO, ,MNYAM MED DPAL LDAN MTSUNGS MED MA,
,KHENGS LDAN NGAL BA DAG DANG

NI; ,KHENGS PA MNYAM LDAN TSUL MIN DAG ,DOR BA'I TSAD 'DIS 'GROGS
SU CHUG ,'DZIN MA 'DZIN MA'I RNAM 'DZIN 'DZIN MA SPYOD RNAMS KYI,
,LAG PA RNAM GNON MI DMAN 'PHRAL LA DGRA 'JOMS PA, ,MYUR BA DANG
LDAN MCHOD PA'I KHUR NI BRTEN PA YIS, ,SA GZHI DAG NI RIM PAS
BSRUNG BAR

@337B BZOD PA YIN, ,RKANG PHYED TSIGS BCAD SPYOD YUL CAN, ,LUGS
LAS BZLOG PAS BSKOR BA NI, ,ZUNG LDAN LUGS LAS BZLOG PA'I PHYIR,
,LUGS LAS BZLOG PA ZHES PA BSHAD, ,GANG LA 'BAD BYAS PHRA MO
NYID, ,DE NI BDAG GIS THOB MDZA' BO, ,RE 'DOD MED BAS BYED MED
LHA, ,BSTOD NAS 'ONGS

KHYOD 'GRO GYUR CIG ,N'A DA LDAN BDAG RANG GI BLO, ,MYOS MIN 'DOD
PA 'GA' YANG MED, ,DUL BA 'JOMS PA'I 'DOD PA YIS, ,RANG DBANG
GDUNG BA DAG KYANG MED, ,YID 'GRO BDUD SKYONG LCAGS MI DMAN,
,GANG ZHIG DBANG GYUR SKYE BO 'JOMS, ,GANG LA BDAG SONG SKYE BO
BRGYA'I, ,DBANG GYUR DE LA BYON ZHES

SMRAS; ,STON 'DI YIS NI GZIR GYUR CING, ,BRTEN MI SHES PA DE YIS
NI, ,NYIN MO'I NAD DAG MA THOB MIN, ,MYA NGAN BRAL SLAD 'KHENGS
MA BYED, ,GAL TE PHYED KYI YI GE RNAMS, ,GCIG GIS BAR CHOD GZUGS
GCIG NYID, ,DE NI BYA DKA'I DE NYID RIG ,BA LANG GCIN ZHES SMRAS
TE DPER, ,CHANG 'DRA'I

MIG LDAN ZUR MIG GI, ,MTSON GYIS 'DOD PA 'DI RGYAL TE, ,GAL TE
BDAG KYANG SDIG ZAD NA, ,'DOD PA LA NI THAL MO SBYOR, ,GAL TE
TSIGS BCAD PHYED 'KHOR NA, ,PHYED DU 'KHOR BA ZHES PAR BRJOD,
,GAL TE KUN DU 'KHOR BA NA, ,KUN DU BZANG PO ZHES PAR 'DOD, ,MA
DUD YID 'BYUNG KHYOD DAR PHYIR,,

SDE NI KHANGS LDAN MA YIN MIN, ,YANG NA 'JIGS LAS DPAG MED NA,
,BDAG CAG SDIG PA'I RANG BZHIN NO, ,ZLA DANG NAD RING CIS MIN
GANG, ,DGA' MA BDUD KYI RGYAR MA LHUNG, ,BGROD BZLOG SGRA MED
DBAL MED MA, ,STOBS LDAN SGYU GNAS 'CHI SLAD DU'O, ,DBYANGS DANG
GNAS DANG YI GE RNAMS, ,NGES PA GANG 'DI

BYA DKA' LA, ,BZHI LA SOGS PA RAB BSTAN 'DI, ,GZHAN NI BYA SLA
DAG TU 'DOD, ,RIG BYED RNAM THAR TSIG SMRAS PA'I, ,GLU DANG DGA'
BA YAMS NAD 'JIGS, ,LONGS SPYOD NAD DANG DGA' DANG RMONGS, ,DGE
BA'I YUL DU SEMS 'DOD ZUNG, ,SA LAS RNAM RGYAL BRTAN PA SGRUB
BYED PA'I, ,BRTUL ZHUGS LA DGA'

MCHOG RTOGS KU RU PAS, ,G-YUL DU RANG GI RIGS KYI DGRA RNAMS NI,
,CHE BAR BKAG CING LCI BAR 'DAR BAR BYAS, ,DPAL GZI NGO TSA GRAGS
DANG, ,BLO LUGS TSIG DANG DGA' DAG ,KHYOD LA 'PHEL BA NYID GANG,
,'DI GNYIS LHA DBANG LA MED, ,ZLA DANG NAD RING CIS MIN GANG,
,DGA' MA BDUD KYI RGYAR MA LHUNG,,

@338A *, ,BGROD BZLOG SGRA MED DPAL MED MA, ,STOBS LDAN SGYU GNAS
'CHI SLAD DU'O, ,'DREN BYED KUN DGA'I SKYED BYED MA, ,RGYU SKAR
TSOGS RNAMS DAG GI GNAS, ,SPRIN MED MKHA' LA LUS CAN MA, ,LAN CIG
MIG GNYIS SBYIN PA MDZOD, ,NU SDUG KHYOD GDONG LEN BU YI, ,'KHRI
SHING BUNG BA LTAR SNGO ZHING, ,

'DREN BYED PADMA'I GZUGS BRNYAN CAN, ,ZLA LTAR MDZES PAS SU MA
BCOM, ,RTAG TU SDIG MED KUN DGA' MCHOG ,LUS DUD DAG DANG 'GROGS
LA CHAGS, ,BTZUN MO LUS MED KYIS 'GONGS TE, ,'JIGS PA DU MAS REG
PAR 'GYUR, ,HA HA MI SGROGS MKHA' 'GROS MTSAN, ,RI 'GRO DBANG
'KHYOG LDAN MI

CHAGS; ,'KHYOG SGROGS GANGG'A'I CHUNG 'JUG SDIG ,BYA ROG 'JOMS PA
MTHO RIS 'GRO, ,KYEE KYEE SGRA SGROGS RU RU'I BRANG, ,'JOMS SDIG
PA RI RI CHAR 'GRO, ,NGA CAN MA 'ONG BDAG GI MA, ,BYA ROG RMA
BYA'I SGRA BSGYUR CI, ,LHA RNAMS DGA' BAR BYED PA'I LHA, ,RIG
BYED LA SMOD 'GOG PA POS, ,LHA MIN DGA' BYED

BCOM PA NA, ,SGRA YIS MTHO RIS GANG BAR GYUR, ,MKHAS PA LHA DANG
LHA MIN LA, ,'GRO STOBS LDAN PA'I BYIN LEGS CAN, ,CHANG GI RO
LDAN GSHOL 'DZIN DE, ,BZHAD KYI SGRA LDAN MTSO RU SONG, ,'DI YIS
BDAG CAG RNAMS KYIS BZHIN, ,BZHIN GYIS NGES PAR MA BCOM MIN,
,BDAG SROG MI DMAN 'DI DANG SBYOR,,

RJE BO SKYES MIN SDIG MED MIN, ,DE LTAR BYA DKA'I LAM LA YANG,
,RIM PA CUNG ZAD KUN DU BSTAN, ,GAB TSIG DAG GI RNAM PA YI, ,LUGS
KYANG RAB TU BSTAN PAR BYA, ,RTZED MO'I 'DUN SAR BZHAD GAD DANG,
,DE SHES TSOGS SU GSANG SMRE DANG, ,PHA ROL KUN DU RMONGS BYED
LA, ,GAB TSIG DAG NI NYER MA PO LDAN, ,TSIG MTSAMS

SBYAR BAS DON SBAS PA, ,KUN DU TSOGS PA ZHES PAR BRJOD, ,GZHAN LA
GRAGS PA'I SGRA DAG GIS, ,GANG DU SLU BA SLU BYED NYID, ,SBYOR BA
SHIN TU 'KHRUGS PA YIS, ,RMONGS BYED RIM PA BRAL BA STE, ,GANG LA
DON RTOGS DKA' BA YI, ,TSIG PHRENG DE NI RAB BCOM YIN, ,PHAL BA'I
DON BKOD TSIG DAG GIS, ,

BSDEBS PA DAG NI MTHUN PA'I GZUGS, ,MTSAN NYID YOD TZAM NGES TSIG
DANG, ,BDEN PA'I TSIG NI RTZUB MO'O, ,GANG DU GRANGS KYIS KUN
RMONGS PAR, ,BYED PA GRANGS NYID CES BYA STE, ,GANG DU NGAG DON
RNAM PA GZHAN, ,SNANG BA DE NI RAB BRTAGS NYID, ,GANG DU MING LA
SNA TSOGS DON, ,BTAGS DE MING DU

@338B 'DUS PA NYID, ,TSIG NI CHOS MTSUNGS LA REG PAS, ,DON GZHAN
BSGRIB PA BSGRIB PA'O, ,SGRA YI RNAM GRANGS BKOD PA YIS, ,BSGRUB
PA DAG NI MTHUN PA'I SGRA, ,GANG ZHIG MNGON SUM DON BSTAN YANG,
,RMONGS PHYIR DE NI RMONGS ZHES BYA, ,GANG LA SBYOR PHRENG BDAG
NYID CAN, ,DE NI YONGS SU 'PHROG CES BYA, ,

GANG DU RTEN NI GSAL BYED DE, ,BRTEN PA SBAS PA GCIG BSGRIB PA'O,
,GANG DU GNYIS KA SBAS GYUR PA, ,DE NI GNYIS KA BSGRIB PA'O,
,GANG LA MTSAN NYID SNA TSOGS 'DRES, ,DE NI YONGS SU 'DRES ZHES
BYA, ,'DI RNAMS GAB TSIG BCU DRUG STE, ,SNGON GYI SLOB DPON RNAMS
KYIS BSTAN, ,GAB TSIG NGAN PA GZHAN

DAG KYANG, ,BCU BZHI DE DAG RNAMS KYIS BRJOD, ,NGAN PA MTSAN NYID
MED GANG DE, ,SKYON GYIS YONGS BGRANG BYA MIN PAR, ,RIG NAS SLAR
YANG BDAG CAG GIS, ,LEGS PA KHO NA BRJOD PAR BYA, ,M'A Y'A: GO RA
SEMS KYIS NI, ,SHES PA MED LA CI SLAD KHRO, ,GNAS MIN DU BA 'DI
YIS NI, ,CI BYED KUN DU

MIG DMAR MA, ,KUBDZA BSTAN PA KHYOD KYI NI, ,DGA' BA JI LTAR
'PHEL GYUR PA, ,'CHI MED BU MOR CO 'DRI LA, ,MI MO SBYAD PAS DE
LTA MIN, ,YU BAR 'O BYED PAD CAN GYI, ,NGANG PA CHER MA RTZUB MO
CAN, ,ZHAL LA SGRA SNYAN SGROGS BYED CING, ,LUS NI 'DAR BAR BYED
CING MCHUS, ,BU MO KHYOD KYI RKANG MDZES LA, ,RKANG

GDUB RGYAS PA SGRA SNYAN SGROGS, ,MNGON SUM NYID DU GYUR PA 'DIR,
,BDAG GI SROG NI BRTAN MA YIN, ,GANG GI YAL GA GAL 'DAB LA, ,ME
TOG DMAR PO'I DOG PA CAN, ,'KHRI SHING YAL 'DAB LNGA PA NI,
,SKYED MOS TSAL 'DIR BDAG GIS MTHONG, ,LHA RNAMS LHA YI KHANG PA
RU, ,SO SO'I 'OD KYIS DAL

BUR RGYU, ,DRI BZANG RDZID BUR MYOS BYAS PA, ,DE RNAMS DA NI RGAN
MO BZHIN, ,SNA LDAN DBUS NA GSAL BYED BZHIS, ,YONGS SU RNAM PAR
BRGYAN PA YI, ,GRONG KHYER 'GA' YOD GANG ZHIG NA, ,MI BDAG MI
BRGYAD MING CAN YOD, ,CHIG RNAMS RAB TU 'KHRUGS PA DANG, ,MGO BO
DUD CING MIG DMAN PA, ,'DUG

KYANG 'DAR LDAN BDAG LA NI, ,RGAN MO RJES SU MI BRTZE'AM, ,MIG MI
BRTAN MA SA LDAN 'GA', ,DANG PO R'A DZA ZHES PAR SGROGS, ,SA N'A
TA NA YANG STE 'DI, ,RGYAL PO MA YIN KHYAB 'JUG MIN, ,RDZAS BRAL
MI NI BTANG BYAS NAS, ,NOR LDAN RNAMS CAN BGROD PA GANG, ,SNA
TSOGS SKYOGS BRGYAS 'JIG RTEN 'GUGS, ,

@339A *, ,GZUNG DKA' SMAD 'TSONG MA YIN NO, ,KHYOD KYI SA MIN
MING MTHUN GANG, ,RAB GYUR SKRA MING CAN LAS RGYAL, ,DE YIS DING
BDAG MCHOG TU NI, ,SRED LDAN BYED DO SNYAN SGROGS MA, ,'DOD LDAN
DAG NI MAL STAN LA, ,KHRO BAS PHYIR BZLOG NYAL BAR 'GYUR, ,CHAGS
PAS DE BZHIN NYID NYAL TE,,

DAL BU YIS NI KHA DAG SBYOR, ,BYA RGYAL ZAS SKYES DGRA YIS NI,
,BLA MA'I 'OD KYIS BCOM SKYE'O, ,KHA 'JOMS GROGS MIN 'DZIN PA
YIS, ,KHYAB PA'I MKHA' LA MNGON PAR DGA', ,NAM YANG MTSON DANG
BUD MED KYI, ,NU MA'I DKYIL 'KHOR LA MA REG ,MI MA YIN PA 'GA'
ZHIG NI, ,LAG NI 'BRAS MED YIN NO

LO; ,SU ZHIG GANG DANG 'GROGS PA YIS, ,BYA BA THAMS CAD NYE BAR
NI, ,THOB CING ZAS KYI DUS DAG TU, ,GAL TE MTHONG NA 'DOR BAR
BYED, ,HA YA GA DZA BHA tA CAN, ,SDE 'DI GAL TE MA RGYAL NA, ,M'A
TRI KA MED NGED KYI BU, ,'DI NI YI GE SHES KYANG BLUN, ,DE NI
MING DU 'DUS PAR BSRES, ,BSLUS PA YI NI GZUGS DANG

LDAN; ,DE BZHIN NYID DU GZHAN GYI YANG, ,'DRES PA'I RIM PA SHES
PAR BYA, ,DON NYAMS DON 'GAL DON GCIG PA, ,THE TSOM CAN DANG RIM
PA NYAMS, ,SGRA NYAMS GCOD MTSAMS NYAMS PA DANG, ,SDEB SBYOR
NYAMS DANG MTSAMS SBYOR BRAL, ,YUL DUS SGYU RTZAL 'JIG RTEN DANG,
,LUNG RIGS DAG

DANG 'GAL BA STE, ,SKYON BCU DE DAG SNYAN NGAG LA, ,SNYAN NGAG
MKHAN GYIS SPANG BAR BYA, ,DAM BCA' GTAN TSIGS DPE NYAMS PA,
,ZHES PA 'DI YANG SKYON MIN NAM, ,PHAL CHER DPYAD PAR DKA' BA
NYID, ,SBYOR BA DE YI 'BRAS BU CI, ,TSOGS PA'I DON GYIS STONG BA
GANG, ,DE NI DON NYAMS ZHES PAR 'DOD,,

MYOS PA SMYON PA BYIS PA YI, ,BRJOD LAS GZHAN DU DE SKYON NO,
,'DI NI RGYA MTSO 'THUNG BYED DE, ,BDAG NI DE RING RGAS PAS GZIR,
,SPRIN 'DI RAB TU SGROGS BYED DE, ,'PHROG BYED SA SRUNG DAG LA
DGA', ,'DI SEMS RNAL DU MI GNAS PA'I, ,MNGON PAR BRJOD LA SMAD
MIN TE, ,GZHAN DU DE LTA BU LA SOGS, ,SNYAN

NGAG MKHAN PO SU ZHIG SBYOR, ,NGAG GCIG GIS NI RAB SBYAR BA,
,SNGA MA PHYI MA GZHAN 'JOMS PA, ,'GAL BA'I DON CAN NYID KYI
SKYON, ,DON 'GAL ZHES PAR RAB TU BRJOD, ,DGRA RIGS MTHA' DAG
'JOMS PA DANG, ,SNA TSOGS KHUR NI RGYAL GYUR CIG ,'BYUNG PO KUN
LA BRTZE BA CAN, ,KHYOD LA DGRA NI SU YANG MED,,

@339B MNGON PAR CHAGS LDAN SEMS LA NI, ,SKABS DE 'GA' ZHIG YOD
PAS NA, ,GANG LA 'GAL BA'I DON CAN GYI, ,TSIG KYANG MNGON PAR
'DOD PAR 'GYUR, ,GZHAN GYI BUD MED LA SRED PA, ,'PHAGS PA DAG GIS
GA LA RIGS, ,DE YI SO SGRIB G-YO BA DAG ,BDAG NI NAM ZHIG 'THUNG
'GYUR RAM, ,DON NYID DAM

NI SGRA LA YANG, ,KHYAD PAR MED PAR SNGAR BRJOD PA, ,GAL TE SLAR
YANG RAB BSGRAGS PA, ,DE NI DON GCIG PAR 'DOD DPER, ,SRED PA SRED
BYED BU MO RNAMS, ,DE YI LEN BU'I 'OD ZER CAN, ,CHU 'DZIN GLOG
DANG LDAN PA DANG, ,ZAB MO SGRA SGROGS 'DI DAG GO, RJES SU BRTZE
SOGS KHYAD PAR LAS, ,GAL TE


'GA' ZHIG BRJOD 'DOD NA, ,YANG BRJOD PA LA SKYON MED DE, ,'DI NI
RGYAN DU RIGS PA YIN, ,'DOD PA SKABS MIN 'KHON PA YIS, ,BUD MED
MCHOG 'DI BCOM PAR GYUR, ,YAN LAG KUN MDZES BCOM PAR GYUR, ,'JAM
PAR SGROG MA BCOM PAR GYUR, ,NGES PA'I DON DU RAB SBYAR BA'I,
,TSIG RNAMS NYID

KYIS GAL TE NA, ,THE TSOM SKYED PAR BYED NA 'DI, ,THE TSOM CAN
ZHES RAB TU BRJOD, ,RE 'DOD DGA' BA LTA BA YI, ,RO LA MIG G-YO
GROGS MO DAG ,RGYANG NA 'DUG PA'I MA MA 'DIS, ,'DI 'DRA BLTA BAR
BZOD MA YIN, ,'DI 'DRA THE TSOM SLAD NYID DU, ,GAL TE 'GA' ZHIG
TU SBYAR NA, ,'DI NI RGYAN NYID DU 'GYUR GYI,,

DE LA SKYON MED 'DI LTA STE, ,MA SMAD DE NI LUS SKYES KYI, ,'JIGS
PAS GZIR ZHING RTZUB MO YI, ,DUS NYID KYIS NI BZUNG BA MTHONG,
,BDAG CAG KHYOD LA RE BA CI, ,'DOD PAS GZIR RAM TSA BAS GDUNGS,
,ZHES PA NGES MED BYED PA'I TSIG ,RTZED 'JOS SKYES PA 'KHRUGS PAR
NI, ,BYA PHYIR PHO NYA MOS SMRAS SO, ,

MDOR BSTAN RJES SU YON TAN DON, ,GAL TE RJES BSTAN MA BYAS NA,
,RIM PA NYAMS PAR MNGON BRJOD PA'I, ,SKYON DU DE NI BSHAD DE
DPER, ,'GRO BA RNAMS KYI GNAS PA DANG, ,SPRUL DANG 'JIG RGYU MA
SKYES PA, ,BDE 'BYUNG SRED MED CHU SKYES KYI, ,SKYE GNAS CAN GYIS
KHYED RNAMS SRUNGS, ,'BREL PA NGES PAR

SHES PA'I RGYUR, ,GANG YANG GAL TE 'BAD BYAS NA, ,RIM PA BZLAS
KYANG SKYON MIN PAR, ,MKHAS PA RNAMS NI SMRA STE DPER, ,GNYEN
GTONG BA DANG LUS GTONG DANG, ,YUL GTONG ZHES PA GSUM PO LA,
,DANG PO THA MA NYON MONGS PA'I, ,BAR PA SKAD CIG GDUNG BA'O,
,MTSON BYA MTSAN NYID LAM LA MTSON, ,

@340A *, ,TSIG SBYOR MCHOG MIN 'DOD PA NI, ,SGRA NYAMS YIN TE
MCHOG RNAMS DAG ,'DOD PA NYID NI SKYON MA YIN, ,SA GZHI RGYA
MTSO'I SKA RAGS CAN, ,RGYAL CHEN KHYOD LA DPUNG PAS SRUNGS, ,ZHES
PA SHES 'DOD MED PAS NA, ,TSIG 'DI LA NI NYAMS YOD MIN, ,LHO YI
RI LAS NYER BTUD PA'I, ,

RLUNG GIS TZ'U TA'I RKANG 'THUNG NI, ,YAL 'DAB ROL PAR BSKYOD PA
YIS, ,MYU GU MDZES DANG LDAN PAR BYED, ,CES SOGS BSTAN BCOS BDAG
NYID CHE, ,LTA LA G-YEL BA'I SEMS LDAN PAS, ,SGRA NYAMS BZHIN DU
SNANG MOD KYI, ,SKAL BZANG NAM YANG GTANG MA YIN, ,TSIGS BCAD
RNAMS LA NGES PA'I GNAS, ,

TSIG GI GCOD MTSAMS NGAL GSOR RIGS, ,DE NYAMS GCOD MTSAMS NYAMS
PA STE, ,NYAN PO DGA' MI NA SKYED DE DPER, ,BUD MED RNAMS KYIS
YANG DAG BRJOD PA'I CHO GA RO NYAMS MED LA 'DIR, ,MCHOG RNAMS
DANG 'GROGS MI DBANG NYI MA'I RIGS 'DIS LTA BYED LA SOGS SKYON,
,BYA DANG BYA MIN MA TSANG

MED LA LUNG NYID KYIS NI LTA BYED CING, ,MI BDAG 'DI YI DBANG
GYUR SA 'DZIN ZHES PA DE LTAR SBYOR BA YOD, ,JI LTAR TSIG MTHA'
PHYIS PA LA, ,LHAG MA TSIG NYID DU NGES PA, ,DE BZHIN MTSAMS
SBYOR RNAM 'GYUR MTHA', ,TSIG NYID CES NI BRJOD PA YIN, ,DE LTA
NA YANG RNA BAR RTZUB, ,SNYAN DAG MKHAN RNAMS MI

SBYOR TE, ,RGYAL PO DE YI RGYAL MTSAN GYI, ,TOG GI CHU 'DZIN
BSKUL ZHES 'DI'O, ,GANG DU YI GE CHAD LHAG DANG, ,LCI YANG JI LTA
BZHIN MI GNAS, ,DE NI SDEB SBYOR NYAMS PA STE, ,SKYON 'DI SHIN TU
SMAD PA'O, ,ZLA BA'I 'OD ZER RAB BSIL BAS, ,REG CES YI GE NYUNG
BA NYID, ,SA H'A K'A RA'I LO 'DAB GSAR PA

RNAMS; ,SNUM ZHES YI GE LHAG PA'O, ,'DOD PAS MDA' RNON RI DAGS
MIG CAN LA, ,RNAM PAR 'PHONG ZHES LCI BA JI BZHIN MIN, ,MDZES
PA'I MIG CAN DAG LA MYOS BYED KYI, ,MDA' RNON LHUNG ZHES YANG BA
JI BZHIN MIN, ,BSDUS PA BRJOD PAR MI 'DOD CES, ,TSIG LA MTSAMS
SBYOR MED PA DANG, ,YA PHYIS

LA SOGS RGYU MED PA, ,DE NI MTSAMS SBYOR BRAL ZHES BSTAN, ,MKHA'
DANG BDAG GI YID LA YANG, ,RLUNG NI DAL BUR RGYU BA YIS, ,BUD MED
'GRAM PA'I DKYIL 'KHOR LA, ,RDUL GYI CHU RGYAS SEL BAR BYED,
,MTSAN MO 'DI LA ZHES 'DI 'DRA, ,MKHAS PAS NYAMS PAR RIGS MI
BYED, ,RI NAGS YUL 'KHOR

@340B LA SOGS YUL, ,NYIN MTSAN DUS DRUG LA SOGS DUS, ,'DOD PA'I
DON LA BSTAN PA YI, ,GAR DANG GLU SOGS SGYU RTZAL TE, ,'BYUNG BA
RGYU DANG MI RGYU BA'I, ,'JUG PA 'JIG RTEN MING CAN NO, ,RIGS PA
GTAN TSIGS RIGS BDAG NYID, ,THOS BCAS GSUNGS PA LUNG NYID DE,
,SNYAN NGAG MKHAN PO

BAG MED LAS, ,DE DER JI LTAR GRAGS PA BZHIN, ,MIN PAR GAL TE RAB
ZHUGS NA, ,'DI NI YUL SOGS 'GA' ZHES BRJOD, ,GA BUR RKANG 'THUNG
LA REG PA'I, ,MA LA YA RLUNG DRI BZANG CAN, ,KA LING KA YI NAGS
SKYES PA'I, ,GLANG PO DAG NI RI DAGS RIGS, ,TZO LA K'A PA RI
NGOGS PA, ,AA KA RU NI NAG PO SNGO, ,

ZHES PA YUL DANG 'GAL BA YI, ,TSIG GI 'JUG PA 'DI 'DRA STE,
,PADMA CAN NI MTSAN MO RGYAS, ,NYIN PAR KU MUD LDAN PA GSAL,
,DBYID NI NI TZU LA RAB RGYAS, ,SOS KA DAG NI SPRIN GYIS GTIBS,
,NGANG PA'I SGRA NI DBYAR MNYAN 'OS, ,STON NI RMA BYA MYOS PA
STE, ,DGUN STON NYI MA DRI MA MED, ,DGUN NI TZANDAN BSNGAGS PAR
'OS, ,

ZHES PA 'DI 'DRA DUS DANG NI, ,'GAL BA'I LUGS DAG BSTAN PA YIN,
,SGYU RTZAL DAG DANG 'GAL BA'I LAM, ,CUNG ZAD BSTAN BAR BYA STE
DPER, ,DPA' BA SGEG PA DAG GI DNGOS, ,BRTAN PA KHRO DANG YA MTSAN
NO, ,DBYANGS BDUN RDZOGS PA 'DI DAG NI, ,THA DAD LAM DU RAB TU
'JUG ,'DI LTAR SGYU RTZAL DRUG CU BZHIR, ,'GAL

BA LEGS PAR RTOGS PAR BYA, ,SGYU RTZAL YONGS SU BCAD PA LAS, ,DE
YI RANG BZHIN GSAL BAR 'GYUR, ,GLANG PO DAG NI RAL PA G-YO, ,RTA
YI RVA NI RNO BA YIN, ,AE RAndA NI SNYING PO SE LCI, ,SENG LDENG
LJON PA SNYING PO MED, ,CES PA 'DI NI 'JIG RTEN PA, ,NYID DANG
'GAL BA KUN GYIS SMAD, ,RIGS PA ZHES BYA GTAN TSIGS KYI, ,RIG

PA DANG 'GAL BSTAN PAR BYA, ,BDE GSHEGS 'DUS BYAS 'JIG PAR NI,
,GSUNGS PA BDEN MOD DE LTA NA'ANG, ,TZA KO RA YI MIG CAN DE,
,BDAG GI SNYING LA DA DUNG GNAS, ,SER SKYAS GNAS LA YOD MIN NYID,
,RAB TU SKYE BAR NYE BAR BRJOD, ,MED PA NYID NI BDAG CAG GIS,
,RAB TU SKYE BAR MTHONG GANG PHYIR, ,RIGS PA DAG

DANG 'GAL BA YI, ,LUGS NI KUN DU BSTAN PAR BYA, ,DE NAS LUNG DANG
'GAL BA YI, ,'JUG PA DAG NI BSTAN PAR BYA, ,ME NI BZHAG PA MA YIN
YANG, ,BU SKYES BRAM ZE MA NYAMS PA'I, ,SPYOD PAS BRGYAN PA 'DI
DAG NI, ,BE SHVA NA RI MCHOD SBYIN BYED, ,'DI NI CHO GA MA BYAS
KYANG, ,BLA MA DAG LAS RIG BYED BKLAGS, ,RANG

@341A *, ,BZHIN DAG PA'I SHEL DAG NI, ,'DU BYED GZHAN LA LTOS PA
MED, ,SKYON NI MTHA' DAG 'DI LA YANG, ,RES 'GA' SNYAN NGAG MKHAN
MKHAS PAS, ,SKYON GYI GRANGS LAS RAB 'DAS NAS, ,YON TAN LAM NI
RNAM PAR 'DZIN, ,RGYAL PO DE YI MTHU YIS NI, ,DE YI SKYED TSAL
LHA RNAMS KYI, ,LJON PA YAL

'DAB GOS DMAR DANG, ,LDAN PA DAG GI GNAS SU GYUR, ,RGYAL PO 'JIGS
PA GSAL BYED PA, ,KA DAM PA YI RDUL DANG 'GROGS, ,'DAB BDUN LAS
'KHRUNGS SKYOD BYED CING, ,DRAG PO YI NI RLUNG DAG RGYU, ,KHYOGS
KYIS RAB BSKUL SKRAG PA YI, ,SKYE BO BUD MED KHAS BRJOD GLU,
,STABS MI MNYAM PAS 'DOD LDAN GYI, ,

CHAGS PA DAG NI 'PHEL BAR BYED, ,ZLA BA'I 'OD ZER RAB BSIL BAS,
,BSREG BYA 'DZIN PA 'DOD LDAN NI, ,BUD MED DANG BRAL NYON MONGS
KYIS, ,'KHRUGS PA 'DI YIS RTZI BAR BYED, ,GZHAL BYA YIN YANG
GZHAL BYA MIN, ,CHA LDAN YIN YANG CHA LDAN MIN, ,GCIG NYID YIN
YANG GCIG NYID MIN, ,SNA TSOGS

GZUGS KHYOD LA PHYAG 'TSAL, ,SKYA BSENG BU LNGA DAG GI NI, ,CHUNG
MA LNGA LEN BU MO STE, ,DAG PA RNAMS KYI MCHOG TU 'GYUR, ,'DI
'DRA LHA YI SGRUB BYED DO, ,SGRA DON RGYAN NI BKRA BA DANG, ,BYA
SLA BYA DKA' DAG GI LAM, ,SNYAN NGAG RNAMS KYI YON TAN SKYON, ,DE
LTAR MDOR BSDUS RAB TU BSTAN, ,SGRUB BYED BSTAN PA'I LAM 'DIS

SKYON DANG YON TAN DAG ,RAB TU RTOGS PA'I BLO CAN SKAL BZANG
DBANG GYUR PA'I, ,TSIG DANG MNGON PAR 'GROGS BYAS CHANG MIG MA
DAG DANG, ,LANG TSO CAN BZHIN DGA' DANG GRAGS PA THOB PAR GYUR,
,SNYAN NGAG ME LONG LAS LE'U STE GSUM PA'O,, ,,SLOB DPON DBYUG PA
CAN GYIS MDZAD PA'I SNYAN NGAG ME

LONG GI GZHUNG 'DI PHUL DU BYUNG BA'I YON TAN DPAG TU MED PAS
SBRAS PA BLA MA DAM PA CHOS KYI RGYAL PO RIN PO CHE PA DANG, DPON
CHEN SH'AKYA BZANG PO'I BKA' LUNG GIS RGYA GAR GYI MKHAN PO SNYAN
NGAG MKHAN CHEN PO SHR'I LA KshM'I KA RA DANG, BOD KYI LO TZ'A BA
DGE SLONG SHONG STON GYIS DPAL SA SKYA'I GTZUG LAG KHANG CHEN POR

BSGYUR CING ZHUS TE GTAN LA PHAB PA, DE RJES DPANG LO TZ'A BA BLO
GROS BRTAN PAS GO DKA' BA'I CHA SHAS SU GYUR PA RNAMS DANG DON
CHE BA RNAMS LA 'GYUR BCOS BGYIS PA LA PHYIS SNYE THANG BLO BRTAN
BZHI PAS LEGS PAR 'GYUR BCOS BGYIS PA LAGS SO,, ,,

