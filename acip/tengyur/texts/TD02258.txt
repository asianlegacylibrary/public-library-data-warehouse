@265A #, ,RGYA GAR SKAD DU, DO HA GO shA
PANYTZI K'A N'A MA, BOD SKAD DU, DO HA MDZOD KYI DKA' 'GREL ZHES
BYA BA, 'JAM DPAL GZHON NUR GYUR PA LA PHYAG 'TSAL LO, ,

STONG PA SNYING RJE RO MNYAM PA, ,LHAN CIG SKYES PA DE LA 'DUD,
,GANG ZHIG ZHAL GYI BDUD RTZI YIS, ,'GRO BA'I 'CHI BDAG 'JOMS
MDZAD PA, ,BLA MA'I ZHABS LA PHYAG 'TSAL TE, ,DO HA MDZOD KYI
DKA' 'GREL NI, ,RMONGS PA'I BLO GROS SAD BYED PA, ,'GRO LA PHAN
PHYIR BRI BAR

BYA, ,SNGAGS KYI THEG PA 'DIR RDZOGS PA'I BYANG CHUB NI BLA MA LA
RAG LAS PA YIN NO ZHES GSUNGS PAS DANG POR BLA MA BRTAG PAR
BYA'O, ,DE LA BLA MA DAM PA MA YIN PA BSTEN PA NI BDAG NYID NYAMS
PAR BYED PAS DE'I SKYON BSTAN PA NI, DUG SPRUL ZHES BYA BA LA
SOGS

PAS BSTAN TE, DPER NA SO GA'I TSAD PAS NYEN PAS DUG SPRUL LA GRIB
MAR 'KHRUL TE DRUNG DU PHYIN NA BDAG NYID GSOD PAR BYED PA BZHIN
DU, ,BLA MA NGAN PA RNAMS LA BLA MAR 'DU SHES NAS STE GAL GYIS
NYEN NAS DE'I DRUNG DU PHYIN NA, DE BSTEN PAS DE'I SKYON LTA BA

NGAN PA DANG, SPYOD PA NGAN PA 'GO BAS, ,DE DAG SPRUL BZHIN DUB
LTAS TE SPANG BAR BYA'O, ,SPRUL LTA BU'I BLA MA DE GANG YIN SNYAM
PA LA, ,DE NYID MI SHES BRAM ZE ZHES PA NAS, ,BRDZUN PA NYID DU
GOL ZHES PA'I BAR GYIS BRAM ZE BA BSTAN TE, GYI NA RIG BYED CES
PA NAS, ,

ME LA SREG GI BAR NI KHYIM NA GNAS PA'O, ,DBYU GU NAS TSIG GZHAN
GYIS NI DKA' THUB LA GNAS PA BSTAN TE, DBYU GU NI BRTUL ZHUGS
'DUL BA DANG POS BSTAN PA 'ANG DE NYID DO, ,AE RA'I THAL BA NAS
GZHAN LA STON GYI BAR GYIS NI DBANG PHYUG PA BSTAN TE GO SLA'O, ,

@265B SEN MO RING ZHING NAS THAR PA NAM YANG YOD MA YIN ZER BA'I
BAR GYIS MCHOD 'OS PA BSTAN TE GO SLA'O, ,LUS KYI DKA' THUB 'BA'
ZHIG TZAM NAS SANGS RGYAS KYI TSUL 'DZIN GYI BAR GYI NI, THEG PA
CHUNG NGU LA ZHUGS PA'O, ,THEG PA CHEN PO DE LA RGYU BYED CES
NAS, ,

TSAD MA'I BSTAN BCOS YIN GYIS NI RGYU'I THEG PA LA ZHUGS PAR
BSTAN TO, ,KHA CIG DKYIL 'KHOR 'KHOR LO MA LUS BSGOM NI 'BRAS
BU'I THEG PA LA ZHUGS PA RTOG PA'I RNAL 'BYOR LA GNAS PA BSTAN
TO, ,NAM MKHA'I KHAMS LA RTOGS PAR NANG BA NI PHYI ROL PA

DANG YANG DAG THUN MONG BA STE, NAM MKHA' LA LTA BA DANG, DUS LA
LTA BA DANG, PHYOGS LA LTA BA'O, ,DE LA DANG PO NI NAM MKHA'I
SPRIN MED PA LA GLO BUR DU BYUNG BAS DE MI RTAG PAR LTA BA DANG,
DUS KYI 'GYUR BAS MI RTAG PAR LTA BA DANG, PHYOGS NI NYI MA SHAR
NUB KYIS MI RTAG

PAR LTA BA'O, ,BZHI BA'I DON 'CHAD PA NI BZHI PA GSUM PA'I DON DU
GO NAS SANGS RGYAS PA'I BDE BA LA BRTEN PA'O, ,DE DAG LAS KHA CIG
NI DE KHO NA NYID DANG BRAL PA'O, ,KHA CIG DE NYID MA NOR BA DANG
BRAL BA'O, ,DE LTAR BLA MA DAM PA MA YIN PA DE DAG SHES NAS
SPANGS

LA; ,DE DAG LAS BZLOG PA'I BLA MA'I DE KHO NA NYID MA NOR BA LA
ZHUGS SHING DE STON PAR NUS PA RNAMS BSTEN PAR BYA'O, ,DE NAS DE
KHO NA NYID KYI DON BTZAL BAR BYA'O, ,DE LA DANG POR DE KHO NA
NYID MA YIN PA SHES PAR BYA BA'I PHYIR DE'I MI MTHUN PA DMIGS PA
DANG BCAS

PA'I BSAM GTAN KUN SHES NAS SPANG BAR BYA BA NI, GANG ZHIG GANG
LA ZHES PA LA SOGS PAS STON TO, ,DE LA GANG ZHIG NI GANG ZAG GO,
,GANG LA NI YI DAM GYI LHA LTA BU DE LA'O, ,MOS PAR GYUR PA NI
DES BDAG GROL BAR BYED DO ZHES LHAG PAR DAD PA'O, ,

BSAM GTAN GNAS PA NI DE LA BSKYED RIM GYI SGO NAS BSGOM PA'O,
,THAR PA MI THOB PA NI, SANGS RGYAS NYID DU MI 'GYUR BA STE, DPAL
DGYES PA'I RDO RJE LAS, LHA MED SNGAGS KYI YOD MA YIN, ,ZHES
GSUNGS PA DANG, MTSAN YANG DAG PAR BRJOD PA LAS, ,

@266A *, ,BDAG GIR MI 'DZIN NGAR MI 'DZIN, ,ZHES GSUNGS PAS SO,
,MAR ME CI DGOS LHA BSHOS DE LA DGOS, ,DE LA CI BYA GSANG SNGAGS
BRTEN PA DE CI DGOS, ,ZHES PA NI MCHOD PA DANG BZLAS PAS MNYES
PAS MI GROL BA'O, ,'BAB STEGS NAS

THOB BAM CI'I BAR GYIS LHA RTEN LTA BAS MI GROL BA STE, 'O NA DE
KHO NA NYID JI LTA BU YIN SNYAM PA LA, SNYING RJE DANG BRAL BA
ZHES BYA BA LA SOGS PA SMOS TE, DE'I DON NI 'DI YIN TE, STONG PA
DANG SNYING RJE RO MNYAM PA'O, ,DE LA STONG PA GANG ZHE NA, SGYU
MA'I RNAM PAR SNANG BA

STE DNGOS POS STONG PA'O, ,DE NI RNAM PA THAMS CAD KYI MCHOG DANG
LDAN PA'I STONG PA'O, ,DE YANG MTSAN YANG DAG PAR BRJOD PA LAS,
GZUGS MED GZUGS BZANG DAM PA STE, ,SNA TSOGS GZUGS CAN YID LAS
SKYES, ,ZHES GSUNGS PA DANG, 'DI NYID

LAS, SGYU MA'I RNAL 'BYOR PA NI MCHOG TU RTOGS, ,ZHES GSUNGS PAS
SO, ,DE NI MNGON SUM DU MTHONG BA YIN GYIS CHAD PA'I STONG PA 'AM
RTAG PA'I STONG PA LTA BUS MNGON DU MA MTHONG BA NI MA YIN TE,
RDO RJE GYUR LAS, GAL TE STONG NYID THABS YIN NO, ,DE TSE SANGS
RGYAS MI

'BYUNG NGO, ,RGYU LA 'BRAS BU GZHAN MIN PAS, ,ZHES GSUNGS PAS SO,
,SNYING RJE NI MI 'BRAL BA STE, ZAG MED KYI BDE BA'O, ,DE NI SDUG
BSNGAL DANG BRAL BA TZAM YANG MA YIN GYIS, MI DMIGS PA'I BDE
BA'O, ,DE YANG BDE MCHOG LAS, LHA DANG MI YI BDE BA YIS, ,

BSDUS BYAS RDO RJE 'DZIN PA YI, ,BCU DRUG CHAR YANG MI PHOD DO,
,ZHES PA DANG, 'DI NYID LAS, GANG YANG BRTEN PAR NUS PA NAS,
,ZHES GSUNGS SO, ,SNYING RJE DANG BRAL NAS THOB PAR MI 'GYUR GYIS
PAR GYIS NI, KHA YAR BA LAM MA YIN PA DANG, GANG YANG GNYIS PO

LA SOGS PA NI RO NYAMS PA LAM DU BSTAN TE, 'BRAS BU DANG MTHUN
PA'I LAM BSGOM DGOS PAS SO, ,DE NYID MA BCOS PA'I LHA STE, THAMS
CAD DON GYI SNYING POR STON PA NI KYE LAGS GANG SMRAS ZHES PA LA
SOGS PA STE, KYE LAGS NI BOD PA'O, ,GANG SMRAS NI

@266B BLA MA DAM PA MA YIN PA RNAMS KYI GONG DU STON PA'O,
,BRDZUN PA NI DON MED DO, ,LOG PA NI GNYUG MA MI MTSON PA'O,
,GANG LA ZHEN PA YOD PA DE YANG THONG, ,ZHES PA NI YI DAM GYI LHA
YIN ZHES 'DZIN PA DE THONG ZHES PA'O, ,RTOG PAR GYUR NA THAMS CAD
DE YIN TE, ,ZHES PA NI

LHAN CIG SKYES PA DE RTOGS NAS BRTAN G-YO THAMS CAD DE YIN TE
ZHES PA NI LHAN CIG SKYES PA'I RANG BZHIN 'BA' ZHIG YIN PA'O, ,DE
LAS GZHAN GYIS SUS KYANG SHES MI 'GYUR, ,ZHES PA NI LHAN CIG
SKYES PA LAS GZHAN LOG NAS LHA GANG GIS KYANG MI SHES PA'O, ,'O

NA GZHAN THAMS CAD SPANG NGAM SNYAM PA LA, KLOG PA ZHES PA LA
SOGS PA SMOS TE, LHAN CIG SKYES PA DE YE NAS KUN LA GNAS PAS
RTOGS NA THAMS CAD DE RANG LAS MA 'DAS PA'O, ,DE LTA BU'I DE KHO
NA NYID DE THABS GANG GIS RTOGS PAR BYA SNYAM PA LA, DE MI MTSON

PA'I LTA BA YOD MIN TE, ZHES PA LA SOGS PA SMOS TE, DE NI LHAN
CIG SKYES SO, ,MI MTSON PA NI MI MTSON PA'I LTA BA GRUB MTHA'
GANG YANG MED DE, KUN NAS STON KYANG BLA MAS MTSON NA MI RTOG
STE, DE DAG NI MTHA' DRUG GIS RGYAS BTAB PAS SO, ,BLA MA'I MAN
NGAG GIS JI

LTAR MTSON NA, LAG GI NOR 'DRA BAR MNGON SUM DU GSAL POR MTHONG
STE, BLA MA YIS NI MAN NGAG GANG GIS DE MNGON SUM DU 'GYUR BA'I
THABS STON GYI, DON DE DNGOS SU BRJOD NUS PA NI MA YIN TE, BRJOD
DU MED DE, GANG 'DI LTAR BSHAD DU YOD CES PA DANG, BLA

MAS BSTAN PA MA YIN ZHING, ,ZHES GSUNGS PA'I PHYIR RO, ,DE LTAR
NA DBANG BZHI PA KHO NAS RTOGS SO, ,MA MTSON BAR MI RTOGS PA NI
GNYUG MA'I RANG BZHIN ZHES BYA BA LA SOGS PA STON TE, LHAN SKYES
DE YE NAS GNAS KYANG RTOG PA'I BAG CHAGS BZHI POS

DKRUG PA'I PHYIR MI RTOGS SO, ,DE RTOGS PA'I GANG ZAG NI SHES PA
CI LA YANG MI DMIGS SHING SPYOD PA GANG YANG BLANG DOR MED DO
ZHES BSTAN PA NI BSAM GTAN MED CING ZHES PA LA SOGS PAS STON TE
GO SLA'O, ,LHAN SKYES YE SHES DE DBANG GSUM PA'I NYAMS MYONG

@267A *, ,GIS MI RTOGS SNYAM PA LA DE DAG DGAG PA'I PHYIR, GAL TE
MNGON SUM GYUR NA ZHES BYA BA LA SOGS PA SMOS SO, ,GAL TE, MNGON
SUM GYUR NA BSAM GTAN CI, ,ZHES PA NI GSUM PA'I DUS SU LHAN CIG
SKYES PA DE MNGON SUM DU MTHONG NA BSGOM CI

DGOS ZHES PA'O, ,GAL TE LKOG TU GYUR NA MUN PA 'JAL, ,ZHES PA NI,
GAL TE MA MTHONG NA BSGOM DU MED DE RTOGS PAS MOS PAR ZAD DE, MUN
KHUNG GI GZUGS LTA BA BZHIN NO, ,YANG NA GSUM PA'I BDE BA DE LHAN
SKYES DE RNAL MA YIN TE, RNAL MA DE NI DNGOS PO MA

YIN TE, RDUL PHRA RAB LAS 'DAS PA DANG, DNGOS MED MIN TE MIG
SNGAR SNANG BAS SO, ,YANG NA DNGOS DANG DNGOS MED MIN NI, ,DNGOS
PO NI BDE BA'I NYAMS SO, ,DNGOS MED NI STONG PA'O, ,MIN NI THA
DAD MIN TE RO MNYAM PA'O, ,'DI NI DE LAS BZLOG PA STE, ,'DI NI
DNGOS

PO'I RTOG PA'O, ,DE YANG HE BADZRA LAS, GANG PHYIR 'BYUNG BA CHE
BDE BA, ,DES NA BDE BA DE NYID MIN, ,ZHES PA DANG KLU SGRUB KYIS
BCOS MA LAS MA BCOS PA JI LTAR 'BYUNG STE, ZHES GSUNGS PA'I PHYIR
RO, ,YANG NA GAL TE, MNGON SUM GYUR NA BSAM GTAN CI, ,ZHES

PA LA SOGS PA'I DON NI MNGON SUM GYUR NA STE, DNGOS PO NI BSGOM
MI DGOS TE, MNGON DU GYUR PAS SO, ,DNGOS MED NI BSGOM DU MI RUNG
STE MA MTHONG PAS SO, ,DE NI LKOG TU GYUR NA MUN PA 'JAL TE, MUN
KHUNG GI GZUGS LA SEMS PA BZHIN NO, ,DA BAS NA LHAN

CIG SKYES PA NYID NI, ,DNGOS DANG DNGOS MED MIN TE, STONG PA DANG
SNYING RJE RO MNYAM PA'O, ,DE LTAR LHAN CIG SKYES PA DE SPYIR
BSTAN NAS, DA NI DE NYID BYE BRAG TU PHYE STE BSTAN PA'I PHYIR,
GANG ZHIG BLANGS NAS ZHES BYA BA LA SOGS PA SMOS TE, DE LA GANG
ZHIG NAS

JI LTAR BYA BA'I BAR GYIS NI RGYU'I LHAN SKYES TE, GANG ZHIG NI
RTZA BA'I 'OD GSAL BA MI SHIGS PA'I THIG LE'O, ,BLANGS PA NI DE
LA BRTEN NAS RTOGS PA SKYE BA'O, ,DE'I DBANG GIS SKYE ZHING 'CHI
BAR BYAD PAS SO, ,YANG NA YE SHES KYI RLUNG GIS SEMS CAN SKYE
ZHING

@267B DES SREG ZAD PAR BYAS NAS 'CHI BAR STER RO, ,DE NYID BLANGS
NAS BDE CHEN MCHOG GRUB CES PA NI, RTZA BA'I 'OD GSAL DE MA DAG
NA 'KHOR BAR SKYES LA, DE DAG NI NYI MA LTA BUR 'CHAR LA, DE SHAR
NA DE LA ZAG MED KYI BDE BA 'GRUB PA'O, ,GZHAN NI GO SLA'O, ,DA
NI RGYU'I

LHAN CIG SKYES PA DE RTOGS PAR BYA BA'I PHYIR, LAM GYI LHAN CIG
SKYES PA STON PAR BZHED NAS, BSAM GTAN BRAL BA NI BSAM PA'I YUL
LAS 'DAS PA DANG, BRJOD DU MED PA NI THA SNYAD LAS 'DAS PA'O, ,MA
BRJOD NA RTOGS SAM ZHE NA, MA YIN TE, SRID PA'I PHYAG

RGYA STE, RTOG PA'I RGYU RLUNG LA ZHUGS PA'I DBANG GIS LHAN CIG
SKYES PA DE MI RTOGS PAS, BLA MA DAM PA'I GDAMS NGAG LA LTOS DGOS
SO, ,GDAMS NGAG KYANG RTOG PAS BSGOM PA MA YIN PAR STON PA NI,
RGYUD MED SNGAGS MED CES BYA BA LA SOGS PA'O, ,

GDAMS NGAG DE GANG YIN NA, ZA ZHING NI BDE BA'O, ,'THUNG BA NI
SHU KRA'O, ,GNYIS SPROD NI STENG 'OG GI RLUNG 'THAB PA'I DROD
KYIS SO, ,RTAG TU YANG DANG YANG DU 'KHOR LO 'GENGS, ,ZHES PA NI,
RTZA DBU MA'I STENG BYANG CHUB KYI SEMS SMAD KHRAG GIS GANG BAS
BYANG

SEMS PHYIR SHOR BAS LUS SHED NYAMS PA LA SOGS PA'O, ,DE NAS BYANG
SEMS KHA GYEN DU 'DREN PA'O, ,SHU KRA LA GYEN DU BLTAS TE 'KHOR
LO DRUG RIM GYIS 'GENGS PA'O, ,'JIG RTEN PHA ROL LA SOGS PA NI GO
SLA'O, ,DE LTAR BDE BA'I BSAM GTAN BSTAN

NAS, STONG PA BSTAN PA'I PHYIR, GANG DU RLUNG DANG SEMS NI ZHES
BYA BA LA SOGS PA SMOS TE, RLUNG MI RGYU BA NI DBU MAR RLUNG
BCINGS PA'O, ,DE YANG SEMS MA BCINGS NI MI GRUB PAS SEMS BCINGS
PA NI MI RTOG PA LA BZHAG PA'O, ,NYI ZLA NI G-YAS G-YON GNYIS KYI
RLUNG

NGO, ,'JUG PA MED 'GYUR BA NI DBU MAR ZHUGS PA'O, ,GZHAN NI GO
SLA'O, ,GNYIS MED KYI BSAM GTAN NI GNYIS SU MI BYA ZHES BYA BA LA
SOGS PAS STON TE, DE LA, GNYIS SU MI BYA GCIG TU BYA BA STE,
,ZHES BYA BA NI G-YAS G-YON GYI RLUNG AA BA DH'U T'I'I GCIG

@268A *, ,TU BYAS PA'O, ,RIGS NI KHA DOG LNGA'I RLUNG THA DAD DU
MI BYA BAR YE SHES KYI RLUNG KHA DOG GCIG TU BYAS PA'O, ,YANG NA
RIGS LAS BYE BRAG NI THABS KYI RIGS DANG, SHES RAB KYI RIGS THA
DAD DU MI BYA BAR AE BAm RO MNYAM DU BYA'O, ,KHAMS

GSUM NI LUS NGAG YID GSUM MO, ,'DOD CHAGS CHEN PO NI BDE BA CHEN
POR RO MNYAM PA'O, ,BDE BA CHEN PO DE JI LTA BU YIN ZHE NA, DES
NI THOG MA STE DGA' BA DANG, ,BAR MA NI MCHOG TU DGA' BA DANG,
,THA MA DGA' BRAL STE DE RNAMS SPANGS PA'O,,

SRID MIN NI DGA' BA DANG MCHOG TU DGA' BA STE, 'KHOR BA DANG MYA
NGAN LAS 'DAS PA NI DGA' BRAL LO, ,MA YIN NA DE GNYIS SPANGS PA'I
LHAN CIG SKYES PA'O, ,DE NI THAG BCAS KYI BDE BA'O, ,YANG ZAG MED
KYI BDE BA'I DBANG DU BYAS NAS, THOG MA NI SKYE BA,

BAR MA NI GNAS PA'O, ,THA MA NI 'JIG PA STE, ZAG MED KYI BDE BA
NI RGYU LAS MA SKYES PA'O, ,SRID MIN NI MA ZHU BA DANG, DPRAL BA
NA GNAS PA MA YIN PA'O, ,MYA NGAN LA 'DAS PA MIN NA NI, RDO RJE
NOR BU NAS MA 'PHOS PA'O, ,DE LTAR PHAB LA MA PHO BA'O, ,GZHAN

NI GO SLA'O, ,GNYIS MED KYI DUS DER GZUNG 'DZIN GYIS 'BREL PA
CHAD PA NI, MDUN NI ZHES PA LA SOGS PAS STON TE, MDUN NI RTOG
PA'O, ,RGYAB NI YE SHES SO, ,PHYOGS BCU NI PHYI'I PHYOGS SO,
,GANG GANG MTHONG BA DE DE NYID, ,CES PA NI, CI SNANG BDE DE NYID
DE BDE CHEN NYID DO, ,DE RING MGON PO DA

LTAR 'KHRUL PA CHAD, ,CES PA LA, DE RING NI RTOGS PA'I DUS SO,
,MGON PO DA LTAR NI NANG DU RTOGS PA'I NYAMS BZHIN PHYIR GZUNG
BA'I 'KHRUL PA CHAD PA'O, ,DE NYID DU SHES PA'O, ,NGA NI SU LA
'ANG 'DRI BAR MI BYA'O ZHES BYA BA NI, ,'KHRUL BA CHAD PAS NA BDE
BA'I DON

GZHAN LA MI 'DRI BA'O, ,DBANG PO GANG DU LA SOGS PAS NI 'DZIN
PA'I 'BREL PA CHAD PA STON TE, DBANG PO NI 'DZIN PA'I RTOG PA'O,
,GANG DU NI LHAN CIG SKYES PA GANG DU'O, ,NUB PA NI 'BREL PA CHAD
PA'O, ,DE YANG JI LTAR CHAD NA, RANG GI NGO BO NYAMS PAS 'GYUR,,

@268B ZHES PA STE, RANG GI NGO BO GRUB PA MED PAR SHES PA'O,
,GZUNG 'DZIN GYI 'BREL PA CHAD PAS MTHONG BA DE'I MING CI YIN NA,
LHAN CIG SKYES PA'I LUS TE SKU'O, ,DE NI BLA MA'I ZHAL LAS SHES
SO, ,BLA MA'I ZHAL LAS THOB PA DE'I TSE YID 'CHING STE, MI RTOGS

PAS SO, ,RLUNG DE NGAS PA DE DBU MAR THIM PA'O, ,GAR SHES PA STE
THABS SHES PA'O, ,LHAN SKYES DE LA 'KHRUL PA GSAL BA'I PHYIR, SA
GSUM ZHES BYA BA LA SOGS PA SMOS TE, DE LAS GSUM NI SNANG BA GSUM
MO, ,'DI LA ZHES PA NI 'DIR ZHES PA'O, ,YAN

LAG THAMS CAD NI 'KHOR 'DAS SO, ,GNAS NI GZHI'O, ,DE LTAR SNANG
BA GSUM PO DE NI RMONGS PA'I RGYU YIN PAS BZHAG LA, SNANG BA GSUM
DANG LDAN PA'I SEMS KYI RNAM PA 'KHOR BA YIN PAS SPANGS PA DANG,
SANGS RGYAS KYI SNANG BA STOBS YIN TE, ,DA LTAR MI THOB PAS

DE GNYIS DBANG PO'I RIM PAS MTSAMS TE RNAL 'BYOR PAS 'OD GSAL
BSGOMS ZHES PA'O, ,MTSAMS NI BZHI 'OD GSAL GYI BDAG NYID YONGS SU
SHES PA'O, ,'OD GSAL DE'I GTI MUG STE, MI SHES PA'I MTSO CHAD PAR
BYED PA'O, ,GAL TE 'OD GSAL GANG YIN

BA DE SHES NA'O, ,DES NI SEMS CAN GYIS RIGS PA'I SHES PA MYONG BA
NI RTOGS PA YIN PAS DE LHAN SKYES MA YIN PAR BSTAN TO, ,'O NA
SNANG BA 'DI NYID LA LHAN CIG YIN SNYAM PA LA, LAN DU KYE HO ZHES
PA LA SOGS PA SMOS TE, KYE HO NI KYE MA DE NGO MTSAR BA'O, ,'DI
NI RANG

GIS RIG PA STE, 'DI LA 'KHRUL PAR MA BYED CIG ,CES PA NI SNANG BA
'DI NYID NI GANG GIS GSUM ZHES PA SNANG BA DANG, MCHED PA DANG,
NYE BAR THOB PAS TE, 'KHOR BA RGYUD MAR 'GRO BA RTOG PA'I SNANG
AB STE, 'DI LA LHAN CIG SKYES PA YIN NO ZHES 'KHRUL

PAR MA BYED CIG CES PA'O, ,DE CI'I PHYIR ZHE NA, DE DNGOS DANG,
DNGOS MED KYI RTOG PA GNYIS KA 'CHING BA NYID DU BDE BAR GSHEGS
PAS GSUNGS PAS SO, ,DE LTA BU LAM MNOR BA DE LA BLO JI LTAR GZHAG
SNYAM PA LA, GNYUG MA'I YID NI ZHES

@269A *, ,PA LA SOGS PA SMOS TE, GNYUG MA'I YID NI LHAN SKYES SO,
,GCIG TU STONG DANG ZHES PA NI, ,BSGOM BYA SGOM BYED GNYIS SPANGS
LA, ,MI DMIGS PA LA GZHAG PA'O, ,DPE JI LTAR BZHAG NA CHU LA CHU
GZHAG BZHIN DU STE, CHU RGYU 'OD GSAL STONG

PA LA, ,CHU BZHAG STE MI RTOG PAR GZHAG PA'O, ,BCOS MA'I RNAL
'BYOR GYIS MI GROL BAR BSTAN PA'I PHYIR, BSAM GTAN BRDZUN PA ZHES
PA LA SOGS PA SMOS TE, BSAM GTAN BRDZUN PA NI RTOG PA'I RNAL
'BYOR RO, ,SGYU 'PHRUL DRA BA NI LAS KYI PHYAG RGYA'O, ,JI

LTAR PANG DU 'KHYUD DE MA 'KHYUD PAR SPONGS ZHES PA'I DON TO, ,DE
NYID SPANGS PA'I 'THAD PA BSTAN PA'I PHYIR, BLA MA DAM PA'I ZHES
BYA BA LA SOGS PA SMOS TE, BLA MA DAM PA'I BKA' YIS BDEN PAR YID
CHES PA, ,DE YIS NI SA RA HA YIS SO, ,BRJOD DU YOD PA MIN

ZHES MDA' BSNUN SMRA, ,ZHES PA LA, SGRA DANG YI GE'I YUL MA YIN
PAS NA, ,YUL JI LTA BU LA BZHAG SNYAM PA LA, GDOD NAS DAG PA'I
ZHES BYA BA LA SOGS PA SMOS TE, GDOD NAS DAG PA'I NAM MKHA' NI
SPRIN MED PA'I NAM MKHA'O, ,BLTAS SHING BLTAS SHING MTHONG

BA DGAG PAR 'GYUR, ,ZHES PA NI, KHENGS PA'I LTA STANGS KYIS BLTAS
NA MTHONG BA 'GAG PA NI GZUNG 'DZIN GYIS 'BREL PA CHAD PA'O, ,DE
LTA BU YI DUS SU 'GOG BYED CI, ,ZHES PA'I RLUNG BZHI RIM GYIS
'GAG PA'O, ,DE YANG DANG PO SANGS RGYAS KYIS RGYUD LAS, ,NAM

MKHA'I SPRIN BRAL BA NI KHENGS PA'I LTA BAS BLTA, ,ZHES GSUNGS
PAS SO, ,DE'I DON NI 'DI YIN TE, NYIN PAR BLA GAB MED PAR 'DUG
STE, SPRIN MED PA'I NAM MKHA' LA KHENGS PA'I LTA BAS BLTA ZHING,
YID MI RTOG PA LA BZHAG NA RLUNG RIM GYIS 'GAGS NAS RTAGS 'CHAR
BA'O,,

'DI NI GDAMS NGAG DAM PA STE, GSAL BAR BLA MA'I ZHAL LAS SHES PAR
BYA'O, ,DE LTA BU LHAN CIG SKYES PA DE RANG LA GNAS NA MI RTOG
PA'I RGYU CI YIN SNYAM PA LA, GNYUG MA'I YID CES BYA BA LA SOGS
PA SMOS TE, GNYUG MA'I YID NI LHAN SKYES MA BCOS PA'O, ,

@269B NGA RGYAL SKYON NI NGA DANG NGAR 'DZIN PA'I SKYON GYIS
BSGRIBS PA'O, ,GZHAN GYI SKYON GYIS MI RTOGS PAR STON TO, ,'JIG
RTEN MA LUS BSAM GTAN GYIS RMONGS TE, ,ZHES PA LA RTOG PA'I RNAL
'BYOR MTSAN BCAS STON PA'I BLA MA'I SKYON GYIS MI RTOG PA DANG,
GZHAN YANG

STONG PA NYID RTOG PAR STON PAS KYANG MI RTOGS TE, LHAN SKYES DE
SKYE 'GAGS RNAMS KYIS BRTAGS NA DE'I RANG BZHIN MI SHES SO, ,LHAN
CIG SKYES PA DE RTOGS PA LAS CI 'BYUNG SNYAM PA LA DE'I PHYIR DON
GYI LHAN SKYES RNAM PAR DAG PA'I 'BRAS BU BSTAN PAR BZHED NAS,
RTZA

BA ZHES BYA BA LA SOGS PA SMOS TE, DE LA RTZA BA DANG BRAL BA NI,
RGYUS MA SKYES, RKYEN GYIS MI 'GAGS, NGO BO GANG LA YANG MI RTEN
PAS SO, ,DE NYID MI 'GYUR BA STE LHAN SKYES SO, ,GANG SEMS DPA'
NI LHAN SKYES GANG YIN PA DE BSGOMS NA, 'KHOR BA'I RANG BZHIN NI

SEMS NYID KYI RNAM RTOG TZAM YIN PAS, SEMS MTSON PA'I BLA MA'I
GDAMS NGAG DES CHOG PAS GZHAN GYIS CI BYA ZHES PA'O, ,LHAN SKYES
DE GANG GIS KYANG BRJOD PAR BYA BA MA YIN NA, BLA MAS JI LTAR
MTSON SNYAM PA LA DE'I PHYIR RANG BZHIN GNYUG MA BRJOD BYA MA YIN

TE, SLOB DPON MAN NGAG MIG GIS MTHONG BAR 'GYUR, ,ZHES BYA BA LA
SOGS PA SMOS SO, ,DE'I DON NI BRJOD BYA MA YIN DU ZIN KYANG,
THABS BSTAN PAS DANG PO DBANG PO'I MNGON SUM GYIS SGYU MA LTA
BU'I LUS MTHONG BAR 'GYUR TE, DPER NA MUN KHUNG GI RDZAS BRJOD

PAS MI MTHONG BA'I THABS MAR ME STON PA LTA BU'O, ,DPES NI 'BRAS
BU'I LHAN SKYES MNGON SUM DU GYUR PAR BSTAN TE, DE NYID NYES PA
DANG BRAL BAR BSTAN PA'I PHYIR, CHOS DANG CHOS MIN ZHES BYA BA LA
SOGS PA SMOS TE, DE LA CHOS NI DGE BA'I CHOS DANG, CHOS

MIN NI MI DGE BA'O, ,MNYES PAR NI KHYAD PAR MED PA'O, ,ZOS PA NI
RTOG PA'O, ,DE LTAR DE NI LAS RGYU 'BRAS DANG BRAL BA'O, ,YANG DE
LA SANGS RGYAS KYI YON TAN 'BYUNG BAR BSTAN PA'I PHYIR, GNYUG
MA'I ZHES BYA BA LA SOGS PA SMOS TE, GNYUG MA'I YID NI

@270A *, ,LHAN SKYES SO, ,SBYANGS PA NI RTOG PA'I RLUNG DAG PAR
BYAS PA'O, ,BLA MA'I YON TAN SNYING LA 'JUG PA NA, ,GONG MA MCHOG
GI YON TAN STOBS DANG MI 'JIGS PA LA SOGS PA RANG LA 'CHAR BA'O,
,GLU LEN NI DGA' NAS SO, ,SNGAGS DANG RGYUD

RNAMS GCIG KYANG MA MTHONG NGO, ,ZHES PA NI MA MTHONG MOD DON
RTOGS PAS CHOG CES PA'O, ,DE LHAN CIG SKYES PA DE MDOR BSTAN NAS,
DE NYID RGYAS PAR BSHAD PA'I PHYIR, 'GRO BA RNAMS LAS KYIS ZHES
BYA BA LA SOGS PA SMOS TE, DE LA 'GRO RNAMS THAMS CAD

LAS KYIS SO SOR BCINGS GYUR TE, ,ZHES PA LA DGE MI DGE'I LAS NI
RANG GI RNAM RTOG TZAM STE, ,DES NA RANG GI RTOG PAS SPRUL PA YIN
GYIS LAS RGYUR SMRA BA NI MA YIN NO, ,DE SKAD DU YANG RDO RJE
PHRENG BA LAS, ,KHAMS GSUM RLUNG GI SPRUL PA STE, ,RMI LAM RMI BA
BZHIN

DU BLTA, ,ZHES GSUNGS SO, ,RNAM PAR RTOG PA DE NYID NI RTZA BA'I
'OD GSAL TE, DE DAG NA RTOG PA KUN 'GAG STE, DE DAG PA'I GNAS
SKABS LA MYA NGAN LAS 'DAS PA ZHES BYA'O, ,DE SKAD DU YANG, 'KHOR
BA YONGS SU SHES PA NA, ,MYA NGAN 'DAS ZHES DE LA

BYA, ,ZHES GSUNGS SO, ,DE LTAR NA SEMS NYID GCIG PO KUN GYI SA
BON TE ZHES BSTAN PA'O, ,SEMS NYID GCIG PU DE NYID DPYAD PAR BYA
STE, RANG RIG RTOG MED LA BYA'AM 'ON TE GZHAN CI YIN DANG PO NI
MA YIN TE, DE NI LTA BA'I GNAS LUGS YIN TE,

DE NI 'KHOR BA'AM MYA NGAN LAS 'DAS PA GANG YANG MA BYAS PA MA
YIN TE BYED PA DANG BRAL BAS SO, ,GZHAN NI MA YIN TE, SEMS LAS MA
GTOGS PA'I GZHAN MED DO SNYAM NA DE NI BDEN TE, DANG PO LTA BA'I
GNAS LUGS NI, ,LAM DU GYUR PA MA YIN TE, ,RGYUD DU

MA LAS BKAG PAS SO, ,'O NA GANG LA BYA NA MI SHIGS PA LA STE, DE
NI RTZA BA'I 'OD GSAL ZHES BYA, RNAM RTOG BYANG CHUB SEMS ZHES
BYA, MA DAG PA'I DUS NA MA RIG PA ZHES PA'O, ,DE NI RGYUD RNAMS
SU AA ZHES BYA BA'I BRDAS BSTAN TE, MTSAN YANG DAG PAR

@270B BRJOD PA LAS, RDZOGS PA'I SANGS RGYAS AA LAS BYUNG, ,AA NI
YIG 'BRU KUN GYI MCHOG ,DON CHEN YI GE DAM PA YIN, ,SROG CHEN PO
STE SKYE BA MED, ,CES PAS SO, ,AA ZHES PAS KYANG SEMS SKYE MED
MTSON NO SNYAM NA, DE MA YIN TE RDO RJE SNYING PO RGYAN

GYI RGYUD LAS, SNYING GA'I DBUS NA MI SHIGS PA, ,'BAR ZHING MAR
ME DAG DANG MTSUNGS, ,AA NI MI 'GYUR DAM PA'O, ,ZHES PA DANG, HE
BADZRA LAS, DE LTAR PHYAG RGYA CHEN PO NI, ,DBYANGS YIG DANG PO'I
RANG BZHIN TE, ,BLO CHEN SANGS RGYAS RNAMS KYI

RTAGS, ,ZHES GSUNGS PAS, SKYE MED LA A'I BRDA BSTAN PA MA YIN TE,
SKYE MED NI THUN MONG DU GRAGS PAS, BRDA DON MED DU 'GYUR RO, ,DE
LTAR RGYU'I LHAN CIG SKYES PA BSTAN NAS, DA NI DE MNGON DU BYA
BA'I PHYIR THABS KYI LHAN CIG SKYES PA STON TE, SEMS

BCINGS BA NI ZHES BYA BA LA SOGS PA SMOS TE, SEMS NI MI SHIGS
PA'I THIG LE'O, ,BCINGS PA NI RTOG PA'I RLUNG RGYU BAS SO,
,'CHING 'GYUR NI 'KHOR BAR 'GYUR BA'O, ,DE NYID GROL NAS MYA NGAN
'DAS PAR 'GYUR RO, ,'CHING BA'I RGYU GANG YIN ZHE NA, BLUN PO

GANG GIS 'CHING 'GYUR BA, ,MKHAS PA DE YIS MYUR DU GROL, ,ZHES
GSUNGS SO, ,BLUN PO NI MI SHES PA'I GROL BA'O, ,GANG GIS 'CHING
'GYUR NI RLUNG GIS SO, ,THABS SHES PAS MKHAS PA NI, RLUNG DE NYID
KYIS MYUR DU STE, TSE 'DI NYID LA SANGS RGYAS STER BA'O, ,DE YANG
HE BADZRA

LAS, GANG DANG GANG GIS 'JIG RTEN 'CHING 'GYUR BA, ,DE DANG DE
YIS MKHAS PA YONGS SU GROL, ,ZHES GSUNGS SO, ,'CHING BA LAS THAR
PA'I THABS DE GANG YIN SNYAM PA LA, SEMS NI ZHES BYA BA LA SOGS
PA GSUNGS TE, SEMS NI NAM MKHA' LTA BUR GZUNG BYA STE,,

ZHES PA NI, SEMS RTOG MED DU GZHAG PA'O, ,CHOS RNAMS KUN KYANG
NAM MKHAR MNYAM PAR BLTA, ,ZHES PA NI, CHOS THAMS CAD SEMS KYI
SNANG BA YIN PAS NAM MKHA' DANG MNYAM PAS TE, DE GDOD MA NAS MA
GRUB PA'O, ,SEMS NI NAM MKHA' LTA BUR GZUNG BYA STE, ,

@271A *, ,RTOG MED DE LAS CIR 'GYUR NA, ,SEMS DE BSAM GYIS MI
KHYAB PA STE, MI RTOG PA LHUN GRUB TU BZHAG NA, BLA MED DE SGYU
MA'I RANG BZHIN DU RTOG PAR 'GYUR BA'O, ,DE YANG DPAL GSANG BA
'DUS PA LAS, DNGOS PO MED PAR BSGOM PA MIN, ,BSGOM PAR BYA

BA SGOM PA MIN, ,DE BAS DNGOS PO DNGOS MED PAS, ,BSGOM PA DMIGS
SU MED PA YIN, ,ZHES PA'O, ,HE BADZRA LAS KYANG, SGOM PA PO MED
BSGOM BYA MED, ,CES GSUNGS PA DANG, 'DI NYID LAS BSAM GTAN DAG
GIS MA BSLAD, CES GSUNGS PAS SO, ,SEMS MI

RTOG PA LA BZHAG NA RLUNG GANG DU 'CHING SNYAM PA LA, NAM MKHA'
'DRAR BYAS NAS ZHES PA LA SOGS PA GSUNGS TE, MKHA' 'DRAR BYAS NAS
NI MI RTOG PAR BYAS NAS SO, ,DE CIS BYAS NA RLUNG NI RNAM PAR
RTOG PAS BCINGS PAS SO, ,DE LTAR 'CHING NI MNYAM NYID DE, ,YUL
DANG

YUL CAN RO MNYAM PA'O, ,DE SHES PAS NI RAB TU THIM, ,ZHES PA NI,
RLUNG GCIG LA GCIG THIM NAS 'OD GSAL DU 'JUG PA'O, ,MDA' BSNUN
GYIS SMRAS SOGS NI PHAN YON TE GO SLA'O, ,RAB TU THIM PA'I TSUL
GYIS DE NYID SMRA, ,BSTAN PA NI, RLUNG DANG ZHES BYA BA LA SOGS
PA

SMOS TE, RLUNG NI 'OG GI DRI CHU'I RTZA'O, ,ME NI STENG GI G-YAS
PA'O, ,DBANG CHEN NI 'OG GI DBUS MA DRI CHEN GYI RTZA NA GNAS
PA'I RLUNG NGO, ,STENG DU DH'U T'I'O, ,BDUD RTZI RGYU BA NI STENG
DU ZLA BA'I BDUD RTZI RGYU BA'I RLUNG 'OG TU G-YAS BYANG CHUB
SEMS KYI RTZA'O, ,DUS MI 'DA' BA'O, ,DE

LTA BU'I SEMS DE 'OD GSAL DU 'JUG PA'O, ,YANG NA SA CHU LA THIM,
ME LA ME, RLUNG LA RLUNG, SEMS 'OD GSAL DU 'JUG GO, ,CHU NI KHA
BSKANG STE BSTAN PA'O, ,BDUD RTZI RGYU BA'I DUS SU ZHES PA NI,
SNYOMS 'JUG GI DUS SU YANG SEMS DE RTZA DBU MAR GZHUG GO, ,

YANG NA DE LTAR RLUNG DBU MAR ZHUGS NA, SROG RTZOL GYI MES DPRAL
BA'I HAm BZHU NAS, BDUD RTZI BYANG CHUB KYI SEMS 'DZAG STE, ,DE
LAS BDE BA SKYE'O, ,DE LTAR YANG GSUNGS PA, SA NI CHU LA THIM PA
STE, ,CHU NI ME LA THIM PAR 'GYUR, ,ME NI RLUNG LA THIM PA STE,
,RLUNG NI RNAM PAR

@271B SHES LA 'JUG ,RNAM SHES DE NI 'OD GSAL BA'O, ,ZHES PA'O,
,DE LTAR BCINGS PA LAS BDE BA SKYE BAR BYA BA BSTAN PA'I PHYIR,
NAM ZHIG CES BYA BA LA SOGS PA SMROS TE, DE LA NAM ZHIG NI GANG
GI TSE'O, ,SBYOR BA BZHI NI STENG 'OG GI RLUNG BZHI'O, ,YANG NA
'BYUNG BA BZHI'I

RLUNG NGO, ,GNAS GCIG NI AA BA DH'U T'IR ZHUGS PA'O, ,YANG NA
SBYOR BA BZHI NI DGA' BA BZHI'O, ,GNAS GCIG LA ZHUGS PA NI LHAN
CIG SKYES PA LA'O, ,NAM MKHA' KHAMS SU MI SHONG BA NI, ,BDE BA
DES CHOS THAMS CAD LA KHYAB PAR SHES BA'O, ,DE RTOGS DKA' BAR

BSTAN PA'I PHYIR, ,KHYIM DANG ZHES BYA BA LA SOGS PA SMOS TE,
'GRO KUN BSAM BAS SUN 'BYIN PA, ,ZHES PA NI RANG GI RNAM RTOG GIS
BSGRIBS NAS SUN 'BYIN PAS DE MI RTOG PA'O, ,YANG NA RANG GI RNAM
RTOG NGAN PAS GZHAN DAM PA'I LAM STON PA SUN 'BYIN CING 'DUG PAS
SO,,

GZHAN NI GO SLA'O, ,DES NI RTOGS PAR DKA' YANG BSGRUB PAR NUS PA
MA YIN PAR BSTAN PA'I PHYIR, SEMS CAN THAMS CAD KUN LA YANG,
,ZHES BYA BA LA SOGS PA SMOS TE, THAMS CAD RO MNYAM RANG BZHIN NI
LHAN CIG SKYES PA YOD PAR KHYAD PAR MED PA'O, ,DE'I MING NI

BSAM YAS YE SHES BLA MED PA'O, ,ZHES PA'O, ,GZHAN NI GO SLA'O,
,SGRUB PA LA ZHUGS PA RNAMS KYANG LE LO'I DBANG DU GYUR PAS MI
RTOGS PAR BSTAN PA'I PHYIR, DE RING ZHES BYA BA LA SOGS PA SMOS
TE GO SLA'O, ,DE LTAR NA DE NYID RTOG PA'I GANG ZAG DKON PAS,
SGRUB

PA LA 'BAD PAR BYOS CIG CES BSTAN PA'I PHYIR, BYA BA BYED DANG
ZHES BYA BA LA SOGS PA SMOS TE GO SLA'O, ,DE LTAR NA RLUNG BCINGS
PA DE YANG SEMS MA BCINGS NA MI 'GRUB PAS SEMS RTOG PAS BCINGS
PAR BSTAN PA'I PHYIR 'JUG BUS BCINGS PA'I SEMS 'DI NI ZHES BYA BA

LA SOGS PA SMOS TE, DE LA 'JUR BUS BCINGS PA NI RTOG PAS SGRIBS
PA'I SEMS DE'O, ,GLOD NA GROL BAR THE TSOM MED, ,CES BYA BA NI,
MI RTOG PA LA BZHAG NA RTOG PA'I BCINGS PA LAS GROL BAR GDON MI
ZA'O, ,RTOG PA'I RTZA BA GANG YIN ZHE NA, GANG GIS

@272A *, ,RMONGS PA ZHES SMOS TE, GANG GIS NI RLUNG GIS SO,
,RMONGS PA NI THABS DANG BRAL BA'O, ,'CHING BA'I DNGOS PO NI DE
LAS BYUNG BA'I RTOG PA'O, ,MKHAS PA RNAMS NI THABS DANG LDAN
PA'O, ,DE YIS ZHES PA NI MI RTOG PA DE YIS SGOM PA YES RNAM

PAR GROL BAR NI RTOG PA'I RTZA BA'I RLUNG DBUS SU 'JUG PAR 'GYUR
RO, ,BCINGS PA DANG GROL BA DE DPE YIS GSAL BAR BSTAN PA NI,
BCINGS PA'I RNAM PA NI ZHES BYA BA LA SOGS PA SMOS TE, DPER NA,
BCING BA RNAMS GROL BAR RTZOL LA, MA BCINGS PA RNAMS GROL BAR MI
RTZOL

LO, ,DE BZHIN DU BCINGS BA NI RTOG PAS BZUNG NA'O, ,THONGS PAR
GYUR NA NI MI RTOG PA LA BZHAG GO, ,GO BZLOG PA'I CHOS NI BCINGS
NA GROL BA LA, THONGS NA SDOD DO, ,BDAG GIS BZLOG PA'I GDAMS NGAG
RTOG PA'O, ,RANG LA TSOL TE LTOS ZHES PA NI, SEMS 'DZIN 'DOD NA
ZHES PA'O, ,DE

LTAR BCINGS PA DANG GROL BA'I RGYU BSTAN NAS, DA NI THABS BSTAN
PAR BYA STE, KYE LAGS ZHES BYA BA LA SOGS PA SMOS TE, DE LA DBANG
PO LTOS SHIG CES PA NI KHENGS PA'I LTA BAS NAM MKHA' SPRIN MED PA
LA LTOS SHIG PA'O, ,'DI LA NGAS NI ME RTOG ZHES PA NI, ,

YID KYIS MI RTAG GO ZHES PA'I DON TO, ,LAS ZIN PA'I SKYE BO YIS,
,ZHES PA NI RTOG PA BKAG PA YIS SO, ,DRUNG DU NI NAM MKHA' SPRIN
MED DU'O, ,SEMS THAG BCAD PA NI RTOG PA THAG BCAD PA'O, ,DES NI
'DI SKAD STON PA YIN TE, NYIN MO'I SBYOR BAS BLA GAB

MED PA'I NAM MKHA' DRI MA MED PA BLTAS PAS, ME 'BAR BA DANG, GLOG
DANG, ZLA BA DANG, NYI MA DANG, SGRA GCAN GYI RNAM PA MTHONG LA,
MTSAN MO'I RNAL 'BYOR GYIS MTSAN MA LNGA 'BYUNG STE, DU BA DANG,
SMIG RGYU DANG, MKHA' SNANG DANG, MAR ME DANG, NAM MKHA' LTA

BU'O, ,DE DAG NI RLUNG DBU MAR ZHUGS PA'I RTAGS YIN NO, ,DE YANG
HE BADZRA LAS, BSAM PA THAMS CAD YONGS SPANGS TE, ,NYI MA GCIG TU
YONGS SU RTOG, ,GAL TE MTSAN MA MA BYUNG NA, ,DE TSE NGA YI
BRDZUN TSIG YIN, ,ZHES PA DANG, DANG PO SANGS RGYAS KYI RGYUD

@272B LAS KYANG, SPRIN MED NAM MKHA' LA NI KHENGS PA'I LTA BAS
BLTA, ,ZHES PA LA SOGS PA GSUNGS SO, ,'DI NYID LAS 'OG NAS, MIG
NI MI 'DZUMS SEMS 'GOG NA, ,RLUNG 'GOG PA NI DPAL LDAN BLA MA'I
RTOG ,ZHES PA DANG, GDOD NAS RANG BZHIN DAG PA'I NAM

MKHA' LA, ,BLTAS SHING BLTAS SHING MTHONG BA 'GAG PAR 'GYUR,
,ZHES GSUNGS TE, GSAL POR BLA MA'I ZHAL LAS SHES PAR BYA'O, ,DA
NI THABS DANG THABS MA YIN PA'I KHYAD PAR BSTAN PA'I PHYIR, RLUNG
BCINGS PA LA RANG NYID LA SEMS KYE, ,ZHES PA LA

SOGS PA GSUNGS TE, DE LA RLUNG BCINGS PA NI RLUNG GRAGS PA LTA
BU'O, ,MI GANG ZHIG GI RNAL 'BYOR NI DES DON MED PA'O, ,SNA RTZE
NI RTOG PA'I RNAL 'BYOR STENG 'OG GI SNA RTZER SEMS 'DZIN PA'O,
,MA 'DUG KYE ZHES PA NI MA SGOMS SHIG CES PA'O, ,'O NA GANG

BSGOM NA, AE MA HO MA YIN ZHES PA NI, RTOG PA'I RNAL 'BYOR THABS
MA YIN GYIS ZHOG LA, LHAN CIG SKYES PA MCHOG MI RTOG PA LA GNAS
PAR GYIS SHIG CES PA'O, ,RTOG PA'I RNAL 'BYOR DE THABS MA YIN PAR
BSTAN PA'I PHYIR, SRID PA'I SNA RTZER ZHES PA LA SOGS PA

SMOS TE, SRID PA'I SNA RTZER BCINGS PA YONGS SU SPANG, ,ZHES PA
NI, SRID PA'I SNA RTZER GTAD PA BCING BAR DE YONGS SU SPANGS ZHES
PA'O, ,SPANG PA DE CI'I PHYIR ZHE NA, 'DI NI YONGS SU 'DUS PA LAS
RLUNG GIS BRLABS PAS G-YO ZHING 'PHYAR LA SHIN TU MI SRUN PAR
'GYUR

PA'I PHYIR RO, ,LHAN SKYES DE BSGRUB PA CI'I PHYIR ZHE NA, LHAN
CIG SKYES PA'I RANG BZHIN GYI RTOGS PA LA GNAS NA BSTAN PAR 'GYUR
BA'I PHYIR RO, ,YID MI G-YO BA LA DGOS PA CI YOD SNYAM PA LA, YID
NI NYE BAR 'GAGS GYUR NA, ,LUS KYI BCINGS PA RTOGS PA DANG, ,SDUG
BSNGAL CHAD PAR 'GYUR BA'O, ,

DER MA ZAD KYI BDE STONG RO MNYAM DU 'GYUR BAR BSTAN PA NI DBUS
SU LHAN CIG SKYES DANG RO MNYAM PA STE, DBUS NI MTHA' DANG BRAL
BA STE STONG PA DANG, LHAN SKYES BDE BAR RO MNYAM NA GDOL PA STE,
MA REG PA NA STONG PA DANG, BRAM ZE STE BDE BA THA DAD MED PA'O,
,DE LTAR

@273A *, ,SRID PA'I SNA RTZER THABS MA YIN ZHING, LHAN SKYES
THABS SU BSTAN NAS, LHAN SKYES DE NI PHYI ROL MI GNAS SHING RANG
GI LUS LA GNAS PAR BSTAN PA'I PHYIR, 'DI NA ZLA BA ZHES BYA BA LA
SOGS PA SMOS TE, LUS DANG DRAN PA'I MUN GNAS PA'I MTSO, ,ZHES PA
LA LUS NI

LUS LA GNAS PA'O, ,DRAN PA NI MAN NGAG LA GNAS PA'O, ,MTSO NI BDE
BA MI ZAD PA'O, ,GZHAN NI GO SLA'O, ,LHAN SKYES DE RANG LA YOD
PAS GNAS GZHAN LAS MI BTZAL BAR BSTAN PA'I PHYIR, 'DAB LDAN ZHES
PA LA SOGS PA SMOS TE, 'DAB MA DANG LDAN PA'I GE SAR GYI DBUS NA
GNAS PA

NI, KHA GA MU KHA'O, ,SHIN TU PHRA BA NI AA BA DH'U T'I'I RTZA'O,
,DRI NI AUTPALA GYI DRI LTA BU'O, ,KHA DOG NI DMAR PO'O, ,DRI
DANG KHA DOG DANG LDAN PA'I BYE BRAG STE, LAS KYI PHYAG RGYA
DANG, RANG 'OD KYI RIG MA LA BRTEN PAR MI BYA'O, ,LHAN SKYES DE
NYID MA BCOS PA'I LHA YIN PAS PHYI'I LHA MCHOD PA LA MI

LTOS PAR BSTAN PA'I PHYIR, GANG DU TSANGS PA ZHES BYA BA LA SOGS
PA SMOS TE GO SLA'O, ,LHAN CIG DE RTOG PA'I YON TAN BSTAN PA'I
PHYIR, KYE HO ZHES BYA BA LA SOGS PA SMOS TE, BDE BA'I GNAS MCHOG
RTOG PA SPANGS PA DE NGAS MTHONG ZHES PA LA, BDE BA'I GNAS NI
RGYU STE STONG PA'O,,

RTOG PA SPANGS PA NI MI RTOG PA'I LAM DE NGAS MTHONG ZHES PA NI
MNGON SUM DU'O, ,'GRO BA NYE BAR SKYE BAR BYED PA NYID BZHIN NO
ZHES PA NI MA LA BU SKYE BA DANG 'DRA BAR ZAG MED KYI BDE BA
SKYE'O, ,BLO RNAMS 'GAG NI YUL GYI RTOG PA'O, ,YID RANG BZHIN NI
YUL CAN GYI RTOG PA'O, ,GANG DU

MNGON PA'I NGA RGYAL CHAD PA NI DE NYID KYI ZHEN PA CHAD PA'O,
,DE NYID SGYU MA'I RANG BZHIN MCHOG TU RTOG PA ZHES BYA BA NI DE
LTAR YUL DANG YUL CAN GYI 'BREL PA CHAD NA CHOS THAMS CAD SGYU MA
LTAR MTHONG BA'O, ,RTOG PA CHAD PA'I TSUL BSTAN PA NI, DNGOS PO
ZHES BYA BA LA SOGS PA SMOS TE, DNGOS

PO SKYE BA NI YUL DU SNANG BA'I RTOG PA'O, ,MKHA' LTAR GYI RTOG
PA GANG ZHE NA ZHES PA'O, ,DNGOS PO RNAM SPANGS PHYIR NA CI ZHIG
SKYE, ,ZHES PA NI, YUL GYI RTOG PA CHAD NA YUL CAN GYI RTOG PA
CHAD PA'O, ,DE'I PHYIR BLA MAS BSTAN PA'I DBYE BA RNAM SPANG PA
NI YUL DANG YUL CAN GYI

@273B DBYE BA THA DAD SPANGS PA NI BRAL BA STE, MI RTOG PA LA
GNAS PAR BYOS SHIG CES PA'O, ,YANG NA SGYU MA LTA BU LA GNAS PAR
BYOS SHIG CES PA'O, ,DE LA JI LTAR RNAM PAR GNAS PAR BYA SNYAM PA
LA MTHONG DANG ZHES BYA BA LA SOGS PA SMOS TE, SEMS SO ZHE NA
GCIG GI RNAM PA LAS MI

'DA' ZHES PA NI SPYOD LAM LA SEMS 'JUG PA NI, GCIG GI RNAM PA STE
SGYU MA LA SEMS MA G-YOS PA'O, ,DA NI DE LTA BU STON PA'I BLA MA
LA BRTEN PA'I PHYIR, GANG ZHIG BLA MA'I MAN NGAG CES BYA BA LA
SOGS PA SMOS TE, DE LA BLA MA'I MAN NGAG BDUD RTZI LA SOGS PA
DANG BRAL BA NI,

SDUG BSNGAL GYIS 'DZIN PAR BSTAN TE GO SLA'O, ,BLA MAS BSTAN PA
ZHES BYA BA LA SOGS PAS NI LHAN CIG SKYES PA NI RTOGS PAR BSTAN
TE GO SLA'O, ,TSIG 'DI NI 'OG MA DANG 'BREL TE BLA MAS BSTAN DU
MED CING, SLOB MAS MI GO STE, 'ON KYANG BLA MA'I GDAMS NGAG LA
BDEN PAR

'DZIN PA'I DBANG GIS BYE BRAG RNYED PA STE, BLUN POS KYANG MNGON
SUM DU MTHONG BAR 'GYUR RO, ,DE MTHONG NA BZANG NGAN DANG, CHE
CHUNG DANG, GTZANG MI GTZANG GI RTOG PA THAMS CAD SPANG STE, GDOL
PA'I KHYIM STE DE LA ROL YANG DRI MAS MA GOS PA NI DE'I NYES PAS
MA REG PA'O,,

DE LTAR BLUN POS KYANG MNGON SUM DU BYED PA'I YON TAN BSTAN NAS
DMAN PA MCHOG TU GYUR PA BSTAN PA NI, GANG TSE ZHES PA LA SOGS PA
SMOS TE, SRANG KHAR POR BA'I KHAM PHOR SLONG BA PO'I SPRANG PHO
RA YIN YANG MAN NGAG MA THOB PA'I RNAL 'BYOR PA DE NI RANG LA
DBANG CHEN POS RGYAL PO

YIN NA, SLAR YANG CI BYAR YOD NI DMAN PA'I GNAS MED DE LHAN CIG
SKYES PA'I RTOG PAS 'GAG ZHES PA'O, ,DE YANG GZHI MAL STAN CHEN
PO LAG PA'I SNGAS NI 'BOL LA KHRID CES PA LA SOGS PA NAS, RNAL
'BYOR PA NYID RGYAL PO YIN, ,ZHES BYA BA'I BAR DU GSUNGS PAS SO,
,MYA NGAN

'DAS LA MI GNAS SRID PAR MDZES, ,ZHES PA NI 'KHOR BA NA 'DUG MOD
SEMS SANGS RGYAS SU 'DUG PAS SO, ,DE LTA BU'I RNAL 'BYOR DES
'KHOR BA NA GNAS NA CI'I TSUL GYIS GNAS SNYAM PA LA, JI LTAR BU
CHUNG TSUL DU GNAS BYA ZHING, ,ZHES GSUNGS TE, BU CHUNG GI TSUL
JI

@274A *, ,LTAR BU ZHE NA, BSAM DANG BSAM BYA RAB TU SPANGS NAS
SU, ,ZHES PA'O, ,BSAM PA NI RTOG PA'O, ,BSAM BYA NI BRTAGS PA'O,
,DE LTAR RAB TU SPANGS PA NI RTOG PA MTHA' DAG SPANGS PA'O, ,RTOG
PA SPANGS BA DE CI'I PHYIR ZHE NA, NAD GZHAN DAG LA SMAN GZHAN

GTANG MI BYA, ,ZHES GSUNGS TE, DE'I DON NI NGAN PA SPONG BA LA
NGAN PAR BRTAG PAS MI SPONGS TE, CI YANG MA BRTAGS PAR BZHAG NA
NGAN PA'I RTOG PA SPONG BA'O, ,'O NA BSGOM PAS SPANG BAR BYA 'AM
SNYAM NA, BLA MA'I LUNG LA BSGRIMS TE GUS 'BAD NA, ,ZHES GSUNGS
TE, BLA

MA'I LUNG BZHIN DU GUS PAR 'BAD PAR BYA'O, ,DE LAS LHAN CIG SKYES
PA 'BYUNG BAR 'GYUR RO, ,LHAN SKYES SMRA RU MI BTUB PA DE JI LTAR
'BYUNG BA BSTAN PA NI, KHA TON ZHES PA LA SOGS PA STE, KHA TON MI
BYED YI GE MI 'DRI, YON TAN MI TSOL, DPE MI BSHAD DO, ,GZHAN

NI GO SLA'O, ,LHAN SKYES DE GZHAN LA BSTAN DU MI BTUB PA NI,
GZHON NU MA'I ZHES PA LA SOGS PA SMOS TE GO SLA'O, ,DE LTA BU'I
RNAL 'BYOR PA NI, RTOG PA DANG SDUG BSNGAL LAS GROL BAR BSTAN
PA'I PHYIR DNGOS DANG ZHES BYA BA LA SOGS PA SMOS TE, DNGOS PO NI
YOD PA, DNGOS PO NI

MED PA, SPANG PA NI DE LAS 'DAS PA'O, ,DES NI 'GRO BA MA LUS RAB
THIM 'GYUR, ,ZHES PA NI DER MNYAM PA'O, ,GANG TSE YID NI MI G-YO
BRTAN PA NI MI RTOG PA LA'O, ,DE TSE 'KHOR BA'I DNGOS PO RANG
GROL 'GYUR, ,ZHES PA NI, RTOG PA DANG SDUG BSNGAL LAS SO, ,SDUG
BSNGAL DANG

BRAL BAR MA ZAD KYI YON TAN KHYAD PAR CAN 'BYUNG BAR BSTAN PA'I
PHYIR, GANG TSE ZHES BYA BA LA SOGS PA GSUNGS TE, BDAG GZHAN
YONGS SU SHES MIN NA, ZHES PA NI, BDAG GZHAN GYI RTOG PA SPANGS
PA'O, ,BLA MA'I LUS SU GRUB PA NYID, ,CES PA NI GONG MA'I SKU
THOB PA'O, ,DE LTAR

BSTAN PA NYID LA ZHES PA LA SOGS PA NI, BLA MA'I MAN NGAG LAS YON
TAN DE DAG 'BYUNG BA DE LA 'BAD PAR BYA'O ZHES GDAMS PA'O, ,BLA
MAS BSTAN PA'I LAM NYAMS SU BLANGS PA'I PHAN YON NI, RDUL MED CES
PA LA SOGS PA SMOS TE, DE LA RDUL MED NI RDUL PHRA RAB KYIS BSDUS

@274B PA MA YIN PA'O, ,RDUL BRAL MIN NI GZUGS SU SNANG BA MED PA
MA YIN NO, ,SEMS KYANG MIN NI GZUGS SU SNANG BA'O, ,DE LTAR NA
DMIGS PAR BYA BA'I YUL NI SGYU MA LTA BU'I LUS SO, ,DE BAS NA
DNGOS PO 'DI DAG NI 'DI LTAR SNANG BA KUN GDONG NAS MA GRUB PAS
MTHONG YANG ZHEN PA MED

PA'O; ,GZHAN NI GO SLA'O, ,DE LTA BU DE RANG LA YOD KYANG BLA MAS
MA BSTAN NA MI GO BAR BSTAN PA NI KHYIM NA YOD PA ZHES BYA BA LA
SOGS PA STE, KHYIM NA YOD PA ZHES BYA BA NI RANG LA YONG PA'O,
,PHYI ROL SONG NAS TSOL ZHES BYA BA NI GZHAN DU'O, ,DPE BSTAN PA
NI, KHYIM BDAG MTHONG NAS KHYIM DE

RANG KHYIM BDAG CHE GE MO MTHONG NGAM ZHES 'DRI'O, ,BLA MAS BSTAN
KYANG RANG GIS MA BSGOMS NA MI RTOG PAR BSTAN PA NI, BLUN PO'I
ZHES BYA BA LA SOGS PA SMOS TE GO SLA'O, ,RANG GIS BSGOM PA YANG
BDE BAR GNAS PAS 'GRUB PAR BSTAN PA NI YUL RNAMS BGROD CING ZHES
BYA BA LA

SOGS PA SMOS TE, DE LA YUL RNAMS BGROD CING GDUNG BAS NYAN BYAS
KYANG NI, THOS PA BTZAL BA'I YUL RNAMS SU MKHYEN CING DKA' BAS
GDUNG KYANG ZHES BYA BA'I DON TO, ,DE NI MTSON PA TZAM STE, DKA'
THUB GZHAN YANG GZUNG NGO, ,GZHAN NI GO SLA'O, ,'O NA GANG GIS
'GRUB NA

BDE BA LA LONGS SPYOD PAS 'GRUB PO ZHES KHA BSKANG NGO, ,DES MI
'CHING NGAM SNYAM PA LA YUL RNAMS BSTEN PAS YUL GYIS MI GOS TE
YUL DANG YUL CAN RO MNYAM PAR SHES PAS SO, ,DPE JI LTA BU SNYAM
PA LA, AUTPALA BLANGS KYANG ZHES PA STE GO SLA'O, ,MI 'CHING
BA'I RGYU CI SNYAM PA LA,

'DI LTAR ZHES BYA BA LA SOGS PA SMOS TE, GANG 'DI ZHES PA NI
BSGRUB PA'O, ,'DI LTAR ZHES PA NI GANG GI PHYIR ZHES PA STE, RTZA
BA RLUNG GI SKYABS SU 'GRO BAS DE'I PHYIR RO, ,DE LA RTZA BA NI
SGYU LUS SO, ,RLUNG GI SKYABS SU 'GRO BA NI, RLUNG DAG PA LA SGYU
LUS 'BYUNG BA'O, ,MI 'CHING

BA'I DPE BSTAN PA NI DUG GIS ZHES SMOS TE GO SLA'O, ,DE LTAR RANG
LA YOD PA MA BCOS PAS SGYU MA LTA BU NYID MI 'CHING BA'I RGYU RU
BSTAN NAS, GZHAN DAD PA LHA LA MCHOD PAS MI GROL BAR BSTAN PA NI,
LHA LA MCHOD PA ZHES PA LA SOGS PA STON TE GO SLA'O, ,DA NI SGYU
MA'I LUS

@275A *, ,MNGON SUM DU BYA BA'I PHYIR THABS KYI DAM PA LTA STANGS
SKYON MED DANG BSTAN PA BCAS PA'I PHYIR, MIG NI ZHES PA LA SOGS
PA GSUNGS TE, DE LA MIG MI 'DZUMS PA NI KHRO BO'I BLTA BA'O,
,SEMS 'GAGS PA NI DE'I STOBS KYIS RTOG PA 'GAGS PA'O, ,RLUNG

'GAG PAS NI RLUNG LNGA RIM GYIS AA BA DH'U T'I'I LAM LA ZHUGS
PA'O, ,RLUNG MA 'GAGS NA SKYON CI YOD CE NA, GANG TSE RLUNG RGYU
DE NI MI G-YO STE, ,ZHES PA NI RLUNG NI 'KHOR BA'I RTZA BA YIN
PAS JI SRID DU RLUNG RGYU BA DE SRID DU 'KHOR BA LAS MA 'DAS
PA'O, ,'CHI BA'I TSE NA ZHES PA NI 'CHI KA'I DUS

SU'O, ,RNAL 'BYOR MAS NI CI BYA ZHES BYA BA LA, RNAL 'BYOR MA NI
SGYU MA'I RNAL 'BYOR MA'O, ,CI BYA ZHES PA NI RANG LA YOD KYANG
PHAN MI THOGS ZHES PA'O, ,'KHOR BA LAS JI LTAR MI 'DA' SNYAM PA
LA, JI SRID DBANG PO YUL GYI ZHES PA LA SOGS PA SMOS TE, DON NI
'DI YIN TE, THUR

SEL GYI RLUNG RGYU PA'I STOBS KYIS SHU KRA THUR DU LHUNG LA,
RAKTA GYEN DU SMIN NA DES DBANG PO'I SGO SAD PAR BYED DO, ,DE NAS
ZHES PA SROG LA ZHON PAS RTOG PA KUN SKYED DO, ,DE LTAR YANG
DGONGS PA LUNG STON PA LAS, ,JI SRID 'JIG RTEN BRTAG PA DANG,
,'JIG RTEN BRTAG PA SNA TSOGS PA, ,

RNAM RTOG BYANG CHUB SEMS ZHES PA, ,RLUNG LAS RTAG TU 'BYUNG BA
YIN, ,ZHES GSUNGS SO, ,DE LTAR NA 'KHOR BA'I RTZA BA NI RLUNG YIN
PAS DE DGAG PAR BYA DGOS LA, DE YANG YID BCINGS PA LA RAG LUS SO,
,YID BCINGS PA YANG RNAM PAR MI RTOG PA BSGOM PA LA RAG LUS PAS
PHAN

YON GYI TSUL GYIS YID MI RTOG PAR BZHAG PA GSUNGS PA NI KHYED CAG
CES PA LA SOGS PA STE, DE LA DE CI BYED CES PA NI BYA RGYU MED
RANG DU GCIG CES PA'O, ,GAR 'GRO SOMS DANG KYE ZHES PA NI 'GRO SA
RANG DU GCIG CES PA STE, DE LTAR NA BYA BYED SPANGS LA MI RTOG
PAR GZHAG PA'O, ,DE NI SHIN TU DKA' BA'I DGONGS PAS

'JUG ,CES PA LA SHIN TU DKA' BA NI BYA BYED STONG PA STE DKA'
BA'O, ,DGONGS PAS 'JUG CES PA NI THABS DANG LDAN NA MI RTOG PAR
NGANG GIS 'JUG PA'O, ,DE LTAR RTOG MED LA ZHUGS NAS RANG GI RANG
BZHIN MI RTOG PAR BSTAN PA NI, GANG ZHIG CES PA LA SOGS PA STE,
GANG ZHIG NI SANGS RGYAS

@275B SO; ,GANG LA NI RANG LAS SO, ,DE NI SANGS RGYAS SO, ,DE RU
NI RANG LA'O, ,MA MTHONG ZHES PA NI RGYU LUS MED NA MI MTHONG
BA'O, ,GZHAN NI GO SLA'O, ,DA NI NYAMS SU BLANG BA'I THABS DE
NYID DPE'I SGO NAS RGYAS PAR BSTAN PA'I PHYIR, GLANG CHEN LOB NAS
ZHES BYA BA LA SOGS PA SMOS TE, GLANG PO CHE

'TSO BA'I RI KHROD PAS GLANG CHEN LOB NA BLO BDE BAR GNAS PA
BZHIN DU SEMS KYI RTOG PA BTANG NA SEMS TSAGS SU TSUD DE, SEMS NI
G-YO BAS DER NI ZHES PA NI RTZA DBUS MA DER RO, ,'GRO 'ONG NI
RLUNG 'GRO 'ONG STE, DE BCAD NA RTZA DBUS SU DAL BA'O, ,DE NI
SEMS MI RTOG PA LA RNAL DU

GZHAG PA DANG, RLUNG DBU MAR RNAL DU GZHAG PA'O, ,CHOS CI DGOS
ZHES PA NI RTOG PA'I RNAL 'BYOR MI DGOS PA'O, ,NGO TSA MED SMRA
MKHAS PA NGA, ,ZHES PA NI 'DZEM PA MED PAR SMRA BA'I MKHAS PA'O
ZHES PA'O, ,GSON PA GANG ZHIG CES PA LA SOGS PAS NI, RNAL MA'I
BDUD RTZI

'THUNG NAS 'CHI BA MED PA THOB PAR STON TE, GSON PO NI GZHON NU'I
GNAS SKABS LTA BU, KHYAD KYI RNAM PAR MA GYUR NA MI RGAS MI
'CHI'O, ,GZHAN YANG GSON PO GANG ZHIG NI SROG RLUNG NGO, ,RNAM
PAR MA GYUR PA NI, KHYAD KYIS DBU MAS MA BRKUS NA STE, SROG

THAMS CAD DBUS SU BCUG PAS RKU RGYU MED NA SKYE 'CHI MED PAR
'GYUR RO, ,DE NYID LAS 'OD GSAL YE SHES SKYE BA BSTAN PA NI, BLA
MAS BSTAN PAS ZHES BYA BA LA SOGS PA STE, DRI MED BLO GROS NI
'BRAS BU 'OD GSAL BA'O, ,DE NYID GTER YIN TE, DE SKYES PA'I DUS
NA GTER

TE RIN PO CHE'O, ,DE LTAR SEMS RNAL DU GZHAG PA PHAN YON DANG
BCAS PA BSTAN NAS, SEMS BCOS PA'I THABS BSTAN PA'I PHYIR, YUL
NYID RNAM PAR DAG PA STE, ,ZHES PA LA SOGS PA GSUNGS TE, DE LA
YUL NYID NI RNAL MA LA BLO BZHAG PA'I TSE, YUL GZHAN RNAM PAR

RTOG PA MI 'BYUNG BA'O, ,RNAM PAR DAG PA STE ZHES PA NI RNAL MA'I
DON TO, ,BSTEN BYA MIN ZHES PA NI TSUR LA BKUG PA SLAR RNAL MAR
GZHAG PA MA YIN ZHES PA'I DON TO, ,'O NA JI LTAR BYA SNYAM PA LA,
STONG PA 'BA' ZHIG GIS NI DPYAD PAR BYA, ,ZHES GSUNGS TE, YUL
GANG DU

@276A *, ,'PHROS PA DE YANG STONG PA YIN PAS TSUL LA DGUG MI DGOS
ZHES PAR DGONGS PA'O, ,DE'I DPE BSTAN PA'I PHYIR, JI LTAR GZINGS
LAS 'PHUR PA'I BYA ROG NI, ,ZHES PA LA SOGS PA GSUNGS TE, DE'I
DON NI DPER NA GZINGS LA BZHAG PA'I BYA ROG BZUNG

BAS MI THUB PAR 'GRO BA LA, DE BTANG BAS GAR PHYIN KYANG CHUR
SONG 'CHAGS SA MA RNYED DE, SLAR LA DER 'BAB PA BZHIN DU YUL LA
'PHROS PA'I SEMS KYANG DE DANG 'DRA'O, ,GA RA 'PHROS KYANG DE
NYID LAS MA G-YOS PAS SO, ,YUL GCIG LA DMIGS PA MI ZHEN PAS

SHES PA GLOD LA GZHAG PA'O, ,YUL GCIG LA ZHEN PA'I NYES PA BSTAN
PA'I PHYIR YUL LA ZHEN PAS ZHES BYA BA LA SOGS PA SMOS TE GO
SLA'O, ,YANG NA TSIG 'DIS NI RNAL 'BYOR PAS 'DOD YON LA ZHEN PA'I
SKYON BSTAN PA'O, ,GZHAN YANG LHAN SKYES DE NYID LAS 'BYUNG BAR

SHES PAS, SEMS BCOS PA'I THABS BSTAN PA'I PHYIR, GANG ZHIG SEMS
LAS ZHES BYA BA LA SOGS PA SMOS TE GANG ZHIG NI RTOG PA'O, ,SEMS
LAS RNAMS 'PHROS PAS, ZHES PA NI RTOG PA BYUNG BA KUN NO, ,DE
NYID MGON PO'I RANG BZHIN TE ZHES PA NI RTZA BA'I 'OD GSAL

BA NYID RTOG PAR SHAR BA STE, DPER NA CHU DANG RLABS BZHIN NO,
,SRID DANG MNYAM NYID NAM MKHA'I RANG BZHIN NO ZHES PA NI, DON DE
SRID PA NI 'KHOR BA'I RTOG PA'O, ,MNYAM NYID NI MYA NGAN LAS 'DAS
PA STE RTZA BA'I 'OD GSAL LO, ,NAM MKHA'I RANG BZHIN NI GNYIS KA

SKYE MED DO, ,DE LTAR SHES PA'I PHAN YON BSTAN PA'I PHYIR, GANG
ZHIG BSTAN TE ZHES BYA BA LA SOGS PA GSUNGS TE, DE LA GANG ZHIG
BSTAN PA NI MAN NGAG GANG ZHIG BLA MAS BSTAN PAS, GANG ZHIG THOS
GYUR ZHES PA NI SLOB MAS THOS PA'O, ,DGOS PA GANG YIN NA

GRUB BA'O, ,DAM PAR SKYOL BA NI MTHAR PHYIN PA NA'O, ,GDUG PA NI
NYON MONGS SO, ,BKUG PA NI RTZA BA'I SEMS SO, ,RDUL BZHIN BRLAG
NI RTZA BA NAS DAG PA'O, ,DE GANG DU DAG NA SNYING GA NYID DU NUB
STE, MI SHIGS THIG LE'O, ,DER JI LTAR THIM PAR 'GYUR ZHE NA, JI
LTAR

@276B CHU LA CHU BZHAG PA, ,DE SRID CHU RU RO MNYAM 'GYUR, ,ZHES
PAS STON TE, DPER NA CHU NANG DU CHU BLUGS PA NI, CHUR RO GCIG PA
BZHIN DU, RTZA BA'I SEMS SU THIM PAR 'GYUR PA'O, ,YANG NA 'DIS NI
GNYIS MED RO MNYAM STON TE, CHU STONG PA'O, ,CHU BZHAG PA NI
SNYING RJE'O, ,CHUR RO

MNYAM PA NI GNYIS MED DU BYA BA'O, ,DE NYID YE NAS RO GCIG TU
BSTAN PA'I PHYIR SKYON DANG ZHES BYA BA LA SOGS PA SMOS TE, DE LA
SKYON NI RTZA BA'I SEMS MI SHIGS PA'O, ,YON TAN GYI NGO BO NI
SEMS KYI NGO BO 'OD GSAL BA'O, ,MNYAM LDAN NI GNYIS PO'I RO MNYAM
PA'O,,

SUS KYANG MTSON MA GYUR ZHES PA NI, ,THABS DANG BRAL BA GANG GIS
KYANG MA RTOG PA'O, ,GZHAN NI GO SLA'O, ,DA NI LHAN SKYES DE RANG
YE NAS RO MNYAM DU GNAS PAS SPYOD LAM CI SNANG YANG THUG PHRAD DU
MYONG BAR BSTAN PA NI, NAGS LA MCHED PA'I ME BZHIN ZHES PA LA

SOGS PA STE GO SLA'O, ,LHAN SKYES DE MA RTOGS PA'I SKYON BSTAN
PA'I PHYIR, GAL TE YID DU 'ONG BA LA ZHES BYA BA LA SOGS PA SMOS
TE, DE LA YID DU 'ONG BA NI YID DANG MI 'GAG PA'I DNGOS PO LA'O,
,MNYAM PA'I SEMS NI STONG PA DANG RO MNYAM PA'I SEMS MA SKYES NA,
DE LA

DNGOS POR ZHEN PAS SDUG BSNGAL SKYED DO, ,TSIG GI DON NI GO
SLA'O, ,STONG PAR SHES PAS MI 'CHING BA'I PHYIR, STONG NA GANG
YANG 'DRA 'AM SNYAM PA LA, GROGS DAG PHAG DANG GLANG PO LTOS, ,DE
LTAR YIN TE DE NI MA YIN NO, ,ZHES GSUNGS PA STE, PHAG PA DANG
GLANG PO NI PHYOGS

'GA' 'DRA YANG, PHAG NI GLANG PO MA YIN NO, ,DE BZHIN DU STONG
PAR 'DRA YANG THEG PA GZHAN GYIS BRTAGS PA'I STONG PA NI LAM MA
YIN NO ZHES PA'I DON TO, ,STONG PA DES 'KHRUL PA JI LTAR SPONG
ZHE NA, JI LTAR YID BZHIN NOR BU ZHES PA LA SOGS PA SMOS TE, DPER
NA SMYON

MA'I LUS LA RIN PO CHE BTAGS PAS SMYON MA'I 'KHRUL PA BSHIG NGA
BZHIN DU, STONG PA'I RTOG PAS KYANG DNGOS PO'I 'KHRUL PA BSHIG
PA'O, ,STONG PA DE BDE BA'I GNAS SU BSTAN PA'I PHYIR, RANG RIG PA
ZHES PA LA SOGS PA SMOS TE, RANG LA RANG RIG BDE BA CHEN PO'I BAG

@277A *, ,CHAGS GZUGS DE BDE BA'I RGYU'O, ,YANG NA DE MA DAG NA
BAG CHAGS TE, MA RIG PA ZHES BYA'O, ,DE NYID DAG NA GZUGS TE
STONG PA'I GZUGS SU GYUR PA'O, ,DE RTOG PA LAS CIR 'GYUR ZHEN
THAMS CAD CES PA LA SOGS PA SMOS TE, THAMS CAD NI PHYI NANG

NGO; ,DE TSE NI STONG PA RTOG PA DE'I TSE'O, ,MKHA' MNYAM BYED
PAR 'GYUR BA NI NAM MKHA' DANG MNYAM PAR MTHONG BA'O, ,STONG
GZUGS NYAMS SU MYONG BA DE NI TSIG GIS MTSON MI NUS PAR BSTAN
PA'I PHYIR, K'A LA KU tA ZHES BYA BA LA SOGS PA SMOS TE, K'A LA
KU tA NI NYAMS SU MYONG BA'I

MING NGO, ,SMOS SU MI RUNG BA NI TSIG GIS MI MTSON PA'O, ,'O NA
GANG GIS MTSON NA, RANG BZHIN NAM MKHA' NI STONG PA DE RTOG PA
DANG BRAL TE, YID KYI 'DZIN PA YIN ZHES PA NI DES MYONG BA'O, ,'O
NA YID YOD DAM ZHE NA, YID DE YID MED BYED 'GYUR TE, ,RANG BZHIN
LHAN CIG SKYES PA

MCHOG TU MDZES, ,ZHES GSUNGS TE, YID DE ZHES PA NI DAG PA'I YID
DO, ,YID MED BYED CES PA NI MA DAG PA'I YID DO, ,DAG PA'I YID DE
GANG YIN NA RANG BZHIN LHAN CIG SKYES PA MCHOG TU MDZES TE STONG
GZUGS SO, ,DE NYID RTOGS DKA' BAR BSTAN PA'I PHYIR, ,KHYIM DANG
KHYIM NA DE NYID

GNAS PA STE, ,ZHES PA LA SOGS PA GSUNGS TE, KHYIM NA GNAS PA NI
KHYIM MO, ,NAGS NA GNAS PA NI KHYIM MIN NO, ,DE'I DON BRJOD PA NI
STONG PA'O, ,BDE CHEN GNAS NI DE'I RGYU STONG PA STE, DE'I DRIN
GYIS BDE BA 'CHAR BA'O, ,DE'I PHYIR DE RNAMS KYIS STONG PAR MA
SHES NA, 'GRO KUN

SEMS 'PHRUL GYUR PA STE, SEMS 'KHRUL NAS DNGOS POR ZHEN PAR GYUR
PA'O, ,DE NI BSAM MED SUS KYANG RTOGS MA YIN, ,ZHES PA NI BSAM
MED KYI LHAN SKYES DE, THABS GANG DANG BRAL BA'I GDAMS NGAG GIS
KYANG MI RTOGS PA'O, ,STONG PA DE 'GRO BSAM MTHONG NA, ,RNAL

'BYOR PAS JI LTAR MTHONG SNYAM PA LA, KYE MA ZHES PA LA SOGS PA
SMOS TE, MGO SNYING LTE GSANG SPANGS PA STE, ,NGAS MTHONG STE
ZHES PA NI GZUGS MED PA'I GZUGS TE DES MTHONG BA'O, ,DE YANG,
GZUGS MED GZUGS BZANG DAM PA STE, ,SNA TSOGS GZUGS CAN YID

@277B LAS SKYES, ,ZHES GSUNGS SO, ,STONG PA DE THABS GANG GIS
MTHONG BAR 'GYUR SNYAM PA LA, BSAM PAS YUL NI ZHES PA LA SOGS PA
GSUNGS TE, BSAM PA NI MI RTOG PA'I BSGOM PAS YUL NI MTSON PAR
BYED CES PA'O, ,YUL DU SNANG BA STONG PA'I GZUGS MTSON PAR BYED
PA STE,

MTHONG BAR 'GYUR BA'O, ,STONG GZUGS DE MI RTOG PA'I DBANG GIS JI
LTAR MTHONG BAR 'GYUR SNYAM PA LA, GZHAN DAG BSAM PAS RLUNG 'GAG
'GYUR, ,ZHES SMOS TE, GZHAN DAG NI MI RTOGS PA'O, ,BSAM PA NI BLO
DE LA GZHAG PA'O, ,RLUNG 'GAG 'GYUR ZHES PA NI RLUNG

DBUS SU 'JUG PAR 'GYUR RO, ,'DIS NI 'DI SKAD DU STON PA YIN TE,
'KHOR BA'I RTZA BA NI RLUNG YIN PAS DE DBUS SU ZHUGS TE DAG PAR
BYAS NAS GZUNG 'DZIN GYIS 'BREL PA CHAD NAS STONG PA'I GZUGS
MTHONG BAR 'GYUR RO, ,RLUNG 'GAG PA'I THABS DE NYID GSAL BAR BYA

PA'I PHYIR, GAL TE SEMS KYI ZHES BYA BA LA SOGS PA SMOS TE MI
RTOG PA'I SEMS KYIS STONG PA'I SEMS MTSON DU 'GRO BA NI, MTHONG
BA RGYU DES RLUNG DANG, YID NI BRTAN PAR 'GYUR TE, RANG BZHIN DU
THIM PA'O, ,YID KYI RTOG PA RANG BZHIN GNYUG MA LA THIM PA'I DPE
BSTAN PA

NI; JI LTAR LAN TSVA TSUL ZHES PA GSUNGS TE GO SLA'O, ,BSAM GTAN
MI DGOS NA, SANGS RGYAS KYIS BSAM GTAN MANG PO CI'I PHYIR BSTAN
SNYAM PA LA, LHAN CIG LA NI LUNG RNAMS MANG PO MTHONG, ,ZHES PA
LA SOGS PA GSUNGS TE, DE LA LHAN CIG LA ZHES PA NI, DE

KHO NA GCIG PA'O, ,LUNG RNAMS MANG PO MTHONG BA NI DE KHO NA NYID
BRDA DU MA'I SGO NAS BSTAN PA'O, ,RANG 'DOD PA YIS SO SOR SNANG,
,ZHES PA NI, DPER NA SNA RTZER YUNGS KAR ZHES PA LTA BU NI RTOG
PA LA DGA' BA RNAMS KYIS STENG 'OG GI SNA RTZER THIG LE BSGOMS
PAS MTHONG LA, DE KHO

NA NYID LA MOS PA RNAMS KYIS RLUNG BYANG CHUB SEMS SU MTHONG
BA'O, ,DES JI LTAR MTHONG BA DE LTAR MTHAR THUG PA MA YIN TE,
MGON PO NI LHAN SKYES TE DES SA RA HA GCIG PO DANG MTHUN GYIS,
RTOG PA LA GNAS PA GZHAN RNAMS DANG NI 'GAL LO, ,DON LA 'GAL NA DE

@278A *, ,THAMS CAD NOR RAM SNYAM NA KHYIM DANG ZHES SMOS TE,
RANG RANG GI SKAL BA DANG MTHUN PA TZAM GYIS GRUB MTHA' NI MA NOR
BA NYID DO, ,DE LTAR SANGS RGYAS KYIS CI DANG CI BSTAN PA RNAMS
NI DE KHO NA NYID LAS BRTZAMS TE BSTAN GYI RTOG PA'I BSGOM PA LAS

BRTZAMS TE NI MA YIN NO, ,DE NI SEMS DE CI BDE BAR RTOGS PAS CHOS
THAMS CAD RTOG PA'I DPE STON PA NI, GCIG BROS PAS NI GZHAN KUN
TSIM, ,ZHES PA STE, DE LA GCIG NI RNAM SHES SO, ,ZOS PAS NI BDE
BA'I ROS BSGYUR BA'O, ,GZHAN KUN NI PHUNG PO BZHIN NO, ,

TSIM PA NI BDE BA'I ROS TSIM PA'O, ,YANG NA GZHAN KUN TSIG CES PA
STE, DPER NA SHING GCIG MES TSIG PAS 'PHROS ZOS NAS GZHAN NAGS
TSAL TSIG BA BZHIN DU'O, ,LHAN SKYES DE NGO MA SHES NA BTZAL BAS
MI RNYED PAR BSTAN PA NI, PHYI ROL SONG NAS ZHES PA LA

SOGS PA SMOS TE, DE LA PHYI ROL SONG NAS ZHES PA NI RANG LA YOD
PA NGO MA SHES PAR RO, ,KHYIM BDAG NI LHAN SKYES SO, ,TSOL BA NI
BTZAL BAS MI RNYED PA ZHES PA'O, ,DE NYID BSHAD PAS NI 'ON KYANG
MA MTHONG ZHES PA LA SOGS PA SMOS TE GO SLA'O, ,GANG GIS

RNYED SNYAM NA RBA RLABS MED PA ZHES BYA BA LA SOGS PA SMOS TE,
RBA RLABS MED PA NI RTOG MED DO, ,RTOG PA NI SDUG BSNGAL GYI
RNYOG PA'O, ,DE DANG BRAL BA NI BSAM GTAN RNAM PAR MI RTOG PA'I
BSGOM PA'O, ,BSAM GTAN DE NYID KYI DPE BSTAN PA NI CHU DANG ZHES
PA LA SOGS PA SMOS TE,

CHU DANGS PA DANG MAR ME RANG GSAL BA BZHIN DU RTOG PAS MA BSLAD
PAR ZHOG CES PA'O, ,'GRO 'ONG NGA YIS MI LEN MI 'DOR RO, ,ZHES PA
NI DE'I TSE SPYOD LAM GANG YANG MI DGAG PAR BZHAG PA'O, ,DE YANG
DGYES PA'I RDO RJE LAS, ,YID KYI DAG PAR MI BYA ZHING, ,DBANG

PO RNAMS NI DGAG MI BYA, ,ZHES GSUNGS SO, ,DA NI STONG PA'I GZUGS
DE NYID KYI DPE BSTAN PA'I PHYIR SNGON MED PA'I ZHES BYA BA LA
SOGS PA GSUNGS TE, DPER NA MI ZHIG RMI LAM NA GZHON NU MA DANG
NYAL BAR RMIS NA, DE NI RANG GI SEMS NYID DER SNANG BA STE

@278B LOG NA MED DO, ,DE BZHIN DU SGYU MA'I LUS 'DI RANG GI SEMS
NYID DER SNANG BA'O, ,YANG NA RMI LAM GYI GZHON NU MA LA BRTEN
PA'I BDE BA NI, GZHON NU MA DANG THA MI DAD DE RO GCIG PA'O, ,DE
BZHIN DU RANG GI SEMS NI YUL CAN BDE BA GZUGS NI LUS SGYU MA'O,
,THA

DAD MA LTA ZHIG CES PA NI BDE STONG MNYAM PAR GYIS ZHES PA'O, ,DE
YANG DANG PO'I SANGS RGYAS KYI RGYUD LAS KYANG, GZHON NU MA YI
PRA LAS NI, ,SNGA NA MED PA'I GZUGS MTHONG NGO, ,ZHES BYA BA
GSUNGS PA DANG, ,BYANG CHUB PA'I RGYUD LAS KYANG, ,'JA' TSON LTA
BU'I LUS

NYID NI, ,DE NYID SGOM PAS THOB PAR 'GYUR, ,ZHES GSUNGS PA DANG,
KLU SGRUB KYIS KYANG, 'DI NYID RDZOGS PA'I RIM PA STE, ,SGYU MA
LTA BU'I TING 'DZIN DE, ,ZHES PAS SO, ,RANG GI SEMS NI GZUGS DANG
ZHES PA STE, GZUGS DE NYID GSAL BAR STON PA NI GAL TE

LUS DANG ZHES PA LA SOGS PA STE, RDO RJE GSUM DBYER MED PA NI
STONG PA'I GZUGS TE, DE YANG HE BADZRA LAS, SEMS DPA' SRID PA
GSUM GCIG PA, ,ZHES GSUNGS PAS SO, ,YANG NA 'DIS BDE BA BSTAN PA
YIN TE, LUS NGAG YID GSUM GYI RTOG PA 'GAG PA

NI LHAN SKYES KYI DGA' BA'O, ,STONG PA NYID RTOG PA NI YUL SNANG
BA THAMS CAD THUG PHRAD DU STONG PAR MTHONG BAR BSTAN PA NI,
KHYIM BDAG CES PA LA SOGS PA STE, DPER NA KHYIM BDAG PHO MO BAG
TSA MED PAR LONGS SPYOD PA BZHIN STONG PAR BRTAG MI DGOS PAR YUL
DU

SNANG BA RNAMS SPYOD PA'O, ,YANG NA RTOG MED DU YUL LA SPYOD PA'I
DPE BSTAN PA'O, ,DA NI GONG GI DON DE DAG BSTAN KYANG, GZHAN GYIS
MI GO BAR BSTAN PA NI, NGA YIS ZHES PA LA SOGS PA STE, NGA YIS
RTZED MO BYAS PA LA, ,ZHES PA NI SMYON PA'I TSIG TU SMRAS PA
LA'O,,

BYIS PA RNAMS NI SHA THANG CHAD DE MI RTOG PA ZHES PA'O, ,ME NI
SPRA BA NYID LA 'BAR, ,ZHES PA NI RANG KHO NAS RTOGS PAR ZAD CES
PA'O, ,YANG NA, ,NGA YIS RTZED MO BYAS PA LA, ,BYIS PA RNAMS NI
SHA THANG CHAD, ,CES NGA NI, LHAN CIG SKYES PA NGA YIS RTZED MOR
BYAS PA NI, RNAM

@279A *, ,PAR 'PHRUL PA LA BYIS PA MA RTOGS PA RNAMS 'KHOR BAR
KHRID PA'O, ,ME NI SPRA BA NYID LA 'BAR, ,ZHES PA NI MKHAS PA
RNAMS NI RTOGS PA'I SPRA BA DE NYID LA ME YE SHES 'BAR BA'O, ,DE
LTAR BCINGS PA BSTAN NAS, DA NI BYANG CHUB SEMS MA

BCINGS NA MI 'GYUR PA'I BDE BA MED LA, DE MED NA SANGS RGYAS MI
'BYUNG PAS MI 'GYUR BA'I BDE BA BSGRUB PA'I PHYIR BYANG CHUB SEMS
BCINGS PA BSTAN PA NI, AE MA ZHES PA LA SOGS PA GSUNGS TE, GZHAN
NA NI YOD MA YIN ZHES PA NI, ,GZHAN YIN NAM 'ON TE RANG

YIN ZHES PA'O, ,'ON TE GZHAN NA GNAS SAM CI ZHES PA NA, GZHAN NA
YOD DAM, 'ON TE RTAG TU YOD CES PA'O, ,LAN DU RNAL 'BYOR 'DI NI
DPE DANG BRAL BA STE ZHES PA NI, YOD MIN MED MIN ZHES BYA BA LA
SOGS PA'I SPROS PA DANG BRAL BA'O, ,DE GANG LAS BYUNG

ZHING RANG BZHIN JI LTA BU ZHE NA, BDAG PO ZA ZHING RANG BZHIN
MDZES, ,ZHES SMOS TE, BDAG PO ZA ZHES PA NI YE SHES KYI RLUNG
NGO, ,RANG BZHIN MDZES ZHES PA NI, ,DE DAG NI SGYU MA'I RNAM PA
YID DU 'ONG BA'O, ,DES CI BYED NA CHAGS PA'I YUL GYIS GANG BA'I
SEMS DE

NYID CES SMOS TE, CHAGS PA'I ZHES PA ZAG BCAS KYI BDE BA'O, ,YUL
GYIS GANG BA NI YUL YID DU 'ONG BA'I BDE BA'O, ,SEMS NYID DE ZHES
BA NI RTOG PA'I BDE BA STE SPONG BA'O, ,JI LTAR SPONG ZHE NA,
CHAGS DANG CHAGS BRAL BYAS NAS GNYUG MAR ZHUGS,,

ZHES SMOS TE, DE LA CHAGS PA NI DPRAL BAR GNAS PA'O, ,CHAGS BRAL
NI THIG LE MKHA' LA LTUNG BA'O, ,BYAS NAS ZHES PA NI PHAB LAM
SPRO BA NI RO MNYAM PA'O, ,GNYUG MAR ZHUGS PA NI DE LAS 'BRAS
BU'I LHAN SKYES SU 'GYUR BA'O, ,SGYU MA'I RNAL 'BYOR MA DE

THABS CIS MTHONG ZHE NA, SEMS NYAMS PAS NA RNAL 'BYOR MA NGAS
MTHONG, ,ZHES SMOS TE, SEMS NYAMS PA NI GZUNG 'DZIN GYI RTOG PA
'GAGS NA, RNAL 'BYOR MAS NI SGYU MA'I RANG BZHIN MTHONG NGO, ,ZA
ZHING MTHONG LA BSAM PA'ANG MED, ,CES PA NI BSAM

@279B PA 'DI GNYIS TZAM LAS MA GTOGS PA GZHAN SPANGS LA BSGOM PAR
BYA'O ZHES PA'O, ,DE'I TSE SEMS LA SNANG BA RNAMS JI LTAR LTA
SNYAM PA LA, GROGS MO 'DI NI ZHES PA LA SOGS PA SMOS TE, RANG GI
SEMS LA SNANG BA'I PHYI ROL THA DAD DU RTOGS NA SDUG BSNGAL BYAS
'DZIN NO ZHES PA'O,,

SGYU MA'I RNAL 'BYOR 'DI NI DPE DANG BRAL, ,ZHES PA NI, SEMS LA
GANG SNANG BA DE SEMS SGYU MA'I SNANG BAR LTA'O, ,BYA BA 'DI TZAM
ZHIG TU RAB BSAMS LA, ZHES PA NI, SNANG BA'I BYA BA SGYU MA TZAM
DU BYA BA'O, ,RTZOM PA GANG LA DBYE MED PA YI BLO, ,ZHES PA NI,
,RTZOM RGYU MED PAS RTZOL

PA SPANGS LA GLOD LA BZHAG PA'O, ,SA GSUM GANG DU DRI MA MED,
,CES PA NI DES LUS NGAG YID GSUM RNAM PAR DAG PAR 'GYUR RO, ,DE
LTAR BYANG CHUB KYI SEMS BCING PA'I THABS STONG PA NYID BSTAN
NAS, DA NI DES JI LTAR 'CHING BA'I DPE BSTAN PA'I PHYIR ZLA BA
CHU 'DZAG CES PA LA SOGS PA

GSUNGS TE, ZLA BA CHU 'DZAG NOR BU RANG DBANG MED, ,CES PA NI
DPER NA CHU SHEL NI ZLA BA'I 'OD DANG PHRAD NAS RANG DBANG MED
PAR 'DZAG PA'O, ,THABS KYIS RGYAL SRID KUN LA DBANG SGYUR BA,
,ZHES PA NI, DPE DE BZHIN DU STONG PA'I THABS KYIS RGYAL SRID KUN
NI MI 'GYUR BA'I BDE BA'O, ,DBANG SGYUR BA NI JI

LTAR 'DOD PA RANG DBANG DU BYED PA'O, ,SEMS NYID DE NI GRUB PA'I
RNAL 'BYOR MA, ,ZHES PA NI SHES RAB STONG PA'O, ,LHAN SKYES PA'I
THABS BDE BA'O, ,SDOM PAR SHES PAR BYA ZHES PA NI DE GNYIS RO
MNYAM DU SDOM PAR SHES PAR BYA'O, ,DA NI MI 'GYUR BA'I BDE BA'I
MTSAN

NYID BSTAN PA'I PHYIR, ,YI GE BA'I ZHES PA LA SOGS PA SMOS TE, DE
LA YI GE THA SNYAD DAM BRDA'AM MTSAN MA'O, ,'GRO BA MA LUS ZHES
PA NI 'GRO BA THAMS CAD DO, ,YI GE MED PA GCIG KYANG MED, ,CES PA
NI, SEMS CAN LA MTSAN MA MED PA GANG YANG MED DO, ,JI SRID YI GE

MED GYUR PA, ,ZHES PA NI MTSAN MA'I RTOG PA 'GAGS NA ZHES PA'O,
,DE SRID YI GE RAB TU SHES, ,ZHES PA NI, MTSAN MA 'GAG NA THA
SNYAD KUN SHES PA'O, ,YI GE MED PA YI GE YIN, ,ZHES PA NI, BRDA
YI GE STE BRDA MED NA YI GE AA STE STONG PA'I GZUGS SU RIG CES
PA'O,,

@280A *, ,YANG NA DE SRID YI GE RAB TU SHES, ,ZHES PA NI, YI GE
NI AAKshA STE MI 'GYUR BA'I BDE BA SHES PA'O, ,YI GE GANG ZHE NA,
YI GE MED PA YI GE YIN, ,ZHES SMOS TE, YI GE NI RTOG PA STE MED
PA'O, ,YI GE YIN ZHES PA NI, MI RTOG PA'I BDE BA'O, ,DANG PO'I
SANGS RGYAS

LAS KYANG, MI 'GYUR LAS SKYES 'GYUR BA SPANGS PA'I BDE BA NYID,
,CES GSUNGS SO, ,PHYI ROL PA'I YI GE LA ZHEN PA DGAG PA'I PHYIR,
COL MED RIG BYED 'DOD PA NYAMS, ,ZHES PA NI, DES DON DAM PA'I AOm
ZHES 'DON PA DE NYAMS PA STE, 'KHOR BAR SDUG BSNGAL BAR

'GYUR RO, ,DE LTAR YI GE MED NA YANG, ,RANG GI LUS LA RANG BZHIN
GYIS GNAS PAS RTOGS SU RUNG BAR BSTAN PA'I PHYIR, DAM PA SOGS
DANG ZHES PA LA SOGS PA SMOS TE, DAM PA SOGS DANG CIG SHOS MI
SHES NA, ,ZHES PA LA, CIG SHOS NI STONG GZUGS TE MI SHES PA NI MA

RTOGS NA RTOG PA RNAMS KYANG GANG NAS SKYE BA DANG GNAS PA DANG,
GANG DU 'GAG PA MI SHES SO, ,DE SHES NA JI LTAR PHYI ROL GYI RTOG
PA DE BZHIN DU NANG STE STONG GZUGS SO, ,BCU BZHI PA'I SA LA GNAS
ZHES PA NI, SNYING GA'I DBUS NA GNAS PA'O, ,DE NI GZUGS MED KYANG
LUS SU

GNAS PA'O, ,GANG GIS DE SHES PA'I MI DE GROL BAR 'GYUR RO, ,YANG
NA BDE BA DANG SBYAR NA CIG SHOS BDE BA'O, ,GANG NAS SHAR BA NI
DPRAL BA NAS SO, ,GANG DU NUB PA NI NOR BU 'DAS PA'O, ,JI LTAR
PHYI ROL DE BZHIN NANG, ,ZHES PA NI, SHU KRA DE NI PHYI ROL GYI
ZLA BA NI TSES GCIG

SHAR BA'I YAR NGO NAS TSES BCO LNGA NYA GANG BA'O, ,MAR PO'I TSES
GCIG SHAR NAS GNAM STONG LA ZLA BA ZAD PA'O, ,DE BZHIN DU SHU KRA
YANG DPRAL BAR DKAR PO'I TSES GCIG SHAR NAS NOR BU'I NANG DU NYA
GANG BA'O, ,DE NAS NOR BU'I GNAS NAS BCU DRUG GI CHA NAG PO'I
TSES GCIG

NOR BU SHAR NAS, GTZUG TOR DU GNAM STONG RDZOGS PA'O, ,BCU BZHI
PA'I SA LA GNAS ZHES PA NI RANG BZHIN GYIS GNAS LUGS TE, GO BZLOG
PA NI LAM DU 'GRO STE, SHU KRA DE 'PHO BA'I BAG CHAGS SPANG BA NI
KHA GYEN DU BLTAS NAS 'KHOR LO DRUG DANG BAR DU DRUG STE BCU
GNYIS

@280B RIN PO CHE'I 'KHOR LO DANG, BAR tA KA RTOG MED KYI SA STE
BCU BZHIR RIM GYIS 'GRIMS NAS SA BCU DAG PAR 'GYUR RO, ,DE YANG
HE BADZRA LAS, ,BDE BA CHEN PO A'A LI'I GZUGS, ,DE YI CHA NI RNAL
'BYOR MA, ,GANG PHYIR BCU DRUG CHA MED PAS, ,'BAD PA KUN GYI LHAG
MA SPANG, ,ZHES

GSUNGS SO, ,LUS MED LUS LA GNAS PA NI, ,DE YI DBANG GIS MA SKYES
PA STE, DE YANG HE BADZRA LAS, LUS GNAS LUS LAS ME SKYES PA'O,
,ZHES GSUNGS PAS SO, ,GANG GIS DE SHES DE YID GROL, ,ZHES PA NI,
SA BCU BGROD PA'I YE SHES DE'O, ,BDE BA DE

GANG LAS JI LTAR BYUNG SNYAM NA, ,NGA YIS SGRUB PA'I YI GE DANG
PO BTON, ,ZHES PA LA SOGS PA GSUNGS TE, SGRUB PA'I YI GE DANG PO
NI STONG GZUGS SO, ,BTON PA NI RIG PA'O, ,KHU BA 'THUNGS PAS NGA
NI BRJOD PAR GYUR, ,ZHES PA NI, STONG PA'I DRIN GYIS KHU BA
'THUNGS

BA NI, ,'PHO BA SPANGS PAS NGA NI BRJED PAR GYUR, ,ZHES PA NI,
SEMS KYI RTOG PA 'GAGS PA NAS BDE BAR GYUR PA'O, ,DE'I RANG BZHIN
JI LTA BU ZHE NA, GANG GIS ZHES PA LA SOGS PA GSUNGS SO, ,YI GE
GCIG CES PA NI MI 'GYUR BA'I BDE BA'O, ,YANG NA AA STE STONG

GZUGS SO, ,DE YI MING NI MI SHES SO, ,ZHES PA NI, MTSAN MA'AM 'DU
SHES KYI CHOS NUB PA'O, ,NAGS KHROD GSUM NI LUS NGAG YID GSUM MO,
,YI GE GCIG NI A'A STE GZHOM MED DO, ,YI GE GSUM GYI DBUS NA LHA,
,ZHES PA NI, RLUNG DAG DGUG RENGS GSUM

NI YI GE AOm A'A:H'Um GSUM GYIS GZHOM MED DAG GI DBUS NA LHA
STONG GZUGS SU 'GYUR RO, ,GANG ZHIG GSUM LA BAB PA NI, ,ZHES PA
NI LUS NGAG YID GSUM LAS 'BYUNG BA'I CHAGS PA DE STONG PA'I DRIN
GYIS GDOL BA'I RIG BYED CES PA NI RTOG MED DGA' BA BZHI

'CHAR BA'O, ,DE LTAR ZAG MED KYI BDE BA BSTAN NAS ZAG BCAS 'GYUR
BA'I BDE BA SPANG BA'I PHYIR, MA LUS RANG BZHIN MI SHES GANG,
,ZHES PA NI 'OD GSAL GYI RANG BZHIN MI SHES PAS, KUN DU RU NI LAS
RGYAS PAS, ,BDE CHEN NI ZAG MED KYI BDE BA'O, ,JI

@281A *, ,LTAR SKOM PAS SMIG RGYUR BSNYAG PA BZHIN, ,SKOM NAS
'CHI STE NAM MKHA'I CHU RNYED DAM, ,ZHES PA NI BDE BA'I RNAM PA
'DRA YANG DON MI 'DRA BA LA 'DRA BAR 'KHRUL NAS SKOM PAR 'CHI
STE, SDUG BSNGAL GYIS BZUNG NAS BDE CHEN MI RNYED DO, ,CI STE MI
RNYED CE NA,

RDO RJE PADMA GNYIS KYI BAR GNAS PA, ,ZHES GSUNGS TE, RDO RJE
DANG PADMA GNYIS KYI BAR DU GNAS PA'I BDE BA'O, ,BDE BA GANG GIS
RNAM PAR BSKYED PA NI, ,ZHES PA NI DE GNYIS BDE BAR RNAM PAR RANG
MTHUN YANG ZHES PA'O, ,CI STE DE SNYED NUS PA MED PAS NA, ,ZHES
PA NI ZAG

MED KYI BDE BA DE SKYES PA'I NUS PA MED PAS NA, SA GSUM RE BA
GANG GIS RDZOGS PAR 'GYUR, ,ZHES PA NI LUS NGAG YID GSUM PO DE JI
LTAR 'DAG CES PA'O, ,YANG NA RDO RJE PADMA'I BDE BA DE MED NA
YANG, ZAG MED KYI BDE BA JI LTAR SKYES ZHES PA'O, ,KUN DU RU'I
BDE BA DE CI STE,

RNAL MA'I BDE BA MA YIN ZHE NA, THABS KYI BDE BA SKAD CIG MA,
,ZHES PA GSUNGS TE, SKAD CIG MA YIN PA DANG, YANG NA DE NYID
GNYIS SU 'GYUR BA STE, ,ZHES PA NI SHES RAB MA LAS SKYES PA'I YE
SHES DE SHES RAB YE SHES YIN NA, THABS LAS SKYES PA'I YE SHES
KYANG SHES RAB

THABS KYI YE SHES SU 'GYUR RO, ,BLA MA'I DRIN GYIS SLAR YANG NI,
,BRGYA LAM 'GA' YIS SHES PAR 'GYUR, ,ZHES PA LA, SLAR YANG ZHES
PA NI SHES RAB YE SHES DE SEMS CAN KUN LA SKYE YANG THIG LE GSUM
PA'I MTHAR SKYES PA'I LHAN CIG SKYES PA NGO SHES PA NI BRGYA LAM
NA 'GA'

TZAM GYIS SHES PAR 'GYUR BA'O, ,DE BAS NA SLAR YANG ZHES PA NI
PHYI NAS TE THIG LE GSUM GYI MTHAR RO, ,DA NI BDE STONG ZUNG NGU
'JUG PA BSTAN PA'I PHYIR, GROGS DAG CES PA LA SOGS PA SMOS TE,
GROGS DAG NI BOD PA'O, ,ZAB MO NI BDE BA'O, RGYA CHE BA NI STONG
PA'O, ,GZHAN

MIN NI THA DAD MIN PA'O, ,BDAG NYID MA YIN PA NI GCIG NYID KYANG
MA YIN TE, GNYIS MA GRUB PAS SO, ,YANG NA STONG PA NYID CES GCIG
PU LA SBYAR TE ZAB PA NI RTOGS DKA' BAS SO, ,RGYA CHE BA NI STONG
NYID GCIG PU RTOGS NA CHOS KUN RTOGS PA'O, ,GZHAN MIN NI RANG

@281B GIS RIG PAS SO, ,BDAG NYID MIN NI RTOGS PA'I BDAG NYID MA
YIN PA'O, ,DE LTA BU DE DUS NA MA SKYE NA, ,LHAN CIG SKYES DGA'
BZHI PA'I DUS, ,ZHES PA LA SOGS PA SMOS TE, LHAN CIG SKYES PA'I
DGA' BA NI BZHI PA'I DUS TE, SNANG BA GSUM LA LTOS PA'I BZHI PA'I
DUS

KYI 'OD GSAL GYI NGO BO NYID DO, ,GNYUG MA NYAMS SU MYONG BAS
SHES, ,ZHES PA NI, DUS RTAG TU YOD PA'I LHAN CIG SKYES BA DE'O,
,DE SHAR BA'I YON TAN BSTAN PA'I PHYIR, ,MUN NAG CES PA LA SOGS
PA SMOS TE, BDE BA CHEN PO'I DUS JI LTAR MUN PAS G-YOGS PA LA,
ZLA

BA SHAR BAS MUN PA'I TSOGS DUS GCIG LA 'JOMS PA LTAR BDE BA CHEN
PO SHAR BA'I DUS GCIG NA, SDIG PA MA LUS PHAM PAR BYED, ,CES PA
STE, RTOG PA THAMS CAD 'JOMS PAR BYED DO, ,SDUG BSNGAL SNANG BYED
NA RTOG PA NUB PA'O, ,SGROL PA'I BDAG PO NI

ME RTOG PA'I YE SHES SO, ,BZA' DANG MNYAM DU SHAR ZHES PA NI,
NANG GI BZA' YE SHES KYI RLUNG DANG DUS GCIG TU SHAR BA'O, ,NGES
CIR 'GYUR ZHE NA, 'DI LTAR GNAS PAS SPRUL PA SPRUL PA DANG, ,ZHES
PA NI SPRUL PA 'BYUNG BA DANG, DE NI DKYIL 'KHOR 'KHOR LO DAM

PA'O, ,ZHES PA NI MA BCOS PA'I DKYIL 'KHOR RO, ,KYE MA HO ZHES PA
NI CI YANG BOD PA'O, ,DES CI LTAR 'GYUR SEMS KYI ZHES PA NI, RANG
GI SEMS KYIS SO, ,SEMS LA ZHES PA NI RANG BZHIN RTOG MED CI YANG
MA YIN PA LA, RTOG CES PA NI DE LA SEMS BZHAG

PA'O, ,LTA BA NGAN PA THAMS CAD LAS GROL ZHES PA NI CI YANG MA
YIN NA SGRO 'DOGS SKUR 'DEBS KUN LAS GROL BAR 'GYUR RO, ,MCHOG TU
BDE BA CHEN PO'I DBANG GIS NI, ,ZHES PA NI, MCHOG TU BDE BA CHEN
PO NI ZAG MED KYI DGA' BA STE, DE'I DBANG GIS NI MTHUS SO, ,DNGOS

GRUB DAM PA NI SANGS RGYAS KYI GO 'PHANG GRUB PA'O, ,DE LTAR BDE
STONG DBYER MED KYI YON TAN BSTAN NAS, DA NI STONG PA DANG BDE BA
LA SEMS BZHAG PA'I THABS BSTAN PA'I PHYIR, SEMS KYI GLANG PO ZHES
BYA BA LA SOGS PA SMOS TE, SEMS KYI GLANG PO YAN DU CHUG ,

@282A *, ,CES PA NI, NAN TSIR DU MI DGAG CES PA'I DON TO, ,DA NI
BDAG NYID LA DRIS SHIG CES PA NI, SEMS RANG LUGS SU ZHOG CIG CES
PA'O, ,DE LA RTOGS PAS MA DRIS CIG ,CES PA NI, 'DI'I TSE MTSAN MA
YID LA MI BYA'O, ,DA NI SEMS BDE BA LA

BZHAG PA'I THABS BSTAN PA'I PHYIR NAM MKHA'I RI BO ZHES PA LA
SOGS PA SMOS TE, DE LA NAM MKHA' NI SPYI BO'O, ,RI BO NI LUS SO,
,CHU 'THUNG NI SHU KRA'I BDE BA MYONG BA'O, ,DE'I 'GRAM DU ZHOG
CES PA NI, GNYUG MA'I DBANG PO'I RTZAR BZHAG PA'O, ,RANG DGA' BAS
NI CI BDE

BAG YANGS SU'O, ,JI LTAR GZHAG SNYAM PA LA YUL GYI DBANG PO ZHES
PA LA SOGS PA SMOS TE, YUL GYI ZHES PA NI PHYI ROL GYI GLANG PO
CHE RGYAL PO'I LAG PAS KHRID NAS JI LTAR BSKYOD PAR SNANG YANG
ZHES PA STE, RANG GANG DGA' BAR BSKYOD PA LTAR RNAL 'BYOR PA YANG
SEMS KYI GLANG PO

LA DBANG BYED DO, ,RNAL 'BYOR PA NI GLANG PO BSKYOD PA BZHIN,
,ZHES PA NI MA BSGRIMS MA GTAD PAS SO, ,DE NYID NAS NI LDOG PAR
'GYUR BA YIN, ,ZHES PA NI RANG LOG TU 'GYUR BA'O, ,DBYER MED DU
GZHAG PAR BYA BA'I THABS BSTAN PA'I PHYIR, GANG ZHIG 'KHOR BA
ZHES PA LA

SOGS PA SMOS TE, GANG ZHIG 'KHOR BA DE NI MYA NGAN 'DAS PAR NGES,
,ZHES BYA BA NI 'KHOR BA RANG LA THAR PA'O, ,YUL GYI DBYE BAS
GZHAN DU SEMS PA MA YIN TE ZHES PA NI, YUL LNGA'I DBYE BAS PHYI
ROL TU MI LTA'O, ,DE CI'I PHYIR ZHE NA, RANG BZHIN GCIG PA ZHES
PA LA

SOGS PA SMOS TE, RANG BZHIN GCIG PA NI YUL DANG YUL CAN THA MI
DAD DU'O, ,DBYE BA RNAMS SPANGS PA NI THA DAD KYI DBYE BA SPANGS
PA'O, ,DRI MED NI GNYIS 'DZIN MED PA'O, ,DBYER MED KYI 'THAD BA
BSTAN PA'I PHYIR YID KYI DE NYID CES PA LA SOGS PA SMOS TE, DMIGS
BCAS NI

SNYING RJE'O, ,DMIGS MED NI STONG PA'O, ,GNYIS LA SKYON YOD NI MA
'DRES NA'O, ,BDE BA'I RANG BZHIN NI RO MNYAM DU'O, ,RAB TU BLA
MED RANG 'BYUNG BA, CES PA NI, GANG DANG YANG MA 'GROGS PAR BYUNG
BA'O, ,GZHAN NI GO SLA'O, ,DA NI GNYIS MED LA GNAS PA ZHES PA LA
GNAS LA NGES PA MED PAR

@282B BSTAN PA'I PHYIR NA, GSUM 'GRO ZHES PA LA SOGS PA SMOS TE,
GANG YANG DE RU ZHES PA NI NAGS DANG KHYIM DU 'ONGS ZHES PA NI
MNYAM PAR RO, ,MA LUS RGYUN DU RTOGS PAS GNAS, ,ZHES PA NI GNYUG
MA'I RANG BZHIN NO, ,GZHAN NI GO SLA'O, ,DE LA GNAS PA'I YON

TAN BSTAN PA'I PHYIR, DE TSE DGRA'I ZHES PA LA SOGS PA SMOS TE,
MI RTOG PA DE RTOGS PA'I RIGS LA MI 'JUG PAS NA, DGRA'I RIGS LA
MI 'JUG PA'O, ,'DI LTAR DBYE BA YONGS SHES NA, ,ZHES PA NI BZANG
NGAN MNYAM PAR RO, ,DBYE BA DE NI YONGS SU 'CHING DANG BRAL

PAR BYAS, ,ZHES PA NI, GNYIS KYI 'DU SHES SPANGS PA'O, ,THA DAD
DU SNANG BA DE NYID JI LTAR YIN ZHE NA, JI LTAR RGYA MTSO MTHONG
PHYE BZHIN, ,ZHES PA NI, CHU DANGS PA'I NANG DU BYAD KYI GZUGS
BRNYAN SNANG BA BZHIN NO, ,BDAG DANG GZHAN DU 'KHRUL PAR MA BYED
DANG, ,ZHES PA NI

GCIG LA GNYIS SU 'KHRUL PA'O, ,DE LTAR THABS KYI LHAN CIG SKYES
PA BZHI BSTAN NAS, DA NI 'BRAS BU'I LHAN CIG SKYES PA RGYAS PAR
BSTAN PA'I PHYIR, THAMS CAD SNGA NAS MED PA YI, ,ZHES BYA BA LA
SOGS PA SMOS TE, SEMS NI NGO BO NYID KYIS DAG ,CES

PA NI YE NAS SO, ,GNYIS MED DU NI RO MNYAM DU'O, ,MA LUS KHYAB
PAR SONG NI SEMS CAN GYI DON DU'O, ,MING NI GZHAN LA PHAN PA'O
ZHES PA NI, DON LA GZHAN MED CES BYA'O, ,SNA TSOGS DU MA DANG
LDAN ZHES PA NI, PHRIN LAS SNA TSOGS PA'O, ,LHUN GYIS GRUB PA NI
MA BTZAL

BAR RO, ,PHYI MA'I 'BRAS BU NI THAMS CAD LA'O, ,BDE BA 'DI NI
GZHAN PA'I SEMS MI MNGON NO ZHES PA NI ZAG BCAS MIN PA'O, ,BZLOG
PA'I SGO NAS BSTAN PA'I PHYIR, ,STONG PA'I SDONG PO DAM PA ZHES
PA LA SOGS PA SMOS TE, STONG PA'I SDONG PO MED NA SNYING RJE'I
YAL 'DAB MED DO

ZHES PA'I DON TO, ,DA NI DMIGS PAR 'DZIN PA'I SKYON BSTAN PA'I
PHYIR, DE LA DMIGS PAR BYED PA GANG YIN PA, ,ZHES PA LA SOGS PA
SMOS TE, DE LA DMIGS PAR BYED PA NI GNYIS MED DE LA RTOG PAS
MTSAN MAR 'DZIN PA'O, ,DER LHUNG BA NI ZHES PA MTSAN MAR 'DZIN
PAS

@283A *, ,LHUNG PA'O, ,YAN LAG CHAD PAR 'GYUR ZHES PA NI, 'KHOR
BAR NYON MONGS PA'O, ,MTSAN MED DU RTOGS PA'I YON TAN BSTAN PA'I
PHYIR, SA BON ZHES PA LA SOGS PA SMOS TE, SA BON GCIG PA NI RANG
GI SEMS SO, ,STONG PA GNYIS ZHES PA NI BDE STONG GNYIS

SO; ,RGYU MTSAN DE LAS 'BRAS BU GCIG ,CES PA NI RO MNYAM DU'O,
,DE YANG DBYER MED NI 'DRES PA'O, ,GANG SEMS PA NI BSGOM PA'O,
,DE NI 'KHOR BA DANG MYA NGAN LAS 'DAS PAR GROL ZHES PA NI, MI
GNAS PA'I MYA NGAN LAS 'DAS PA THOB PA'O, ,DE LTA BU'I GANG ZAG
DE LA

'DOD PA CAN NI DON DU GNYER BA'O, ,SLONG PA PO 'ONGS PA'I TSE, DE
NI GAL TE 'GRO NA RE BA MED, ,CES PA NI, 'GRO BA GANG LA YANG LAN
LA RE BA MED PAR STER BA'O, ,RANG DON MED PAR GZHAN DON MI 'GRUB
PAR BSTAN PA NI, KHAM POR DUM BU ZHES BYA BA LA SOGS PA SMOS TE,
JI LTAR

SLONG MO PA NI, GZHAN GYI DON MI BYED PA NI GZHAN LA PHAN MI
'DOGS PA'O, ,'DOD PA PO LA MI STER BA NI SBYIN PA MI GTONG BA'O,
,'KHOR BA'I 'BRAS BU GANG YIN LO, ,ZHES PA NI 'KHOR BAR SKYES PA
DON MED DU BYAS PA'O, ,DE BAS RANG NYID DOR BAR BYAS NA RUNG,
,ZHES PA NI BDAG

DON DU GNYER BA BOR NA RUNG ZHES PA STE GZHAN DON BYA'O ZHES
PA'O, ,YANG NA BDAG GZHAN GYI DON MED KYANG MA ZHE NA, 'KHOR BA'I
NYES PAS MI GOS PAR STON TE, GZHAN GYI DON NI MI BYED PA ZHEN PA
NI PHAN 'DOGS PA'I 'DU SHES MI BYED PA'O, ,'DOD PA PO LA MI STER
BA NI SBYIN PA'I

ZHEN PA MED PA'O, ,'KHOR BA'I 'BRAS BU GANG YIN LO, ,ZHES PA NI,
DE LA 'KHOR BAS MI GOS PA'O, ,DE BAS RANG NYID POR BAR BYAS NA
RUNG, ,ZHES PA NI NGAR 'DZIN GYI ZHEN PA SPANGS PA'O, ,KHAM POR
DUM BU LA SOGS PA NI, DPER NA SLONG BA PO LA BYIN PA'I LAN MI RE
BA BZHIN DU

BLTA BAR BYA'O ZHES PA'O, ,BLA MA'I ZHAL GYI BKA' DRIN GYIS,
,CUNG ZAD SNYING PO'I DON BSHAD PA, ,BDAG GI DGE BA GANG BSAGS
PAS, ,'GRO KUN SNYING PO'I DON RTOGS SHOG ,DO HA MDZOD KYI DKA'
'GREL SLOB DPON CHEN PO THAR PA'I 'BYUNG GNAS SBAS PAS MDZAD PA
RDZOGS

@283B SO,, ,,RGYA GAR GYI MKHAN PO RGYAL BA'I LHA DANG, RGYA LO
TZ'A BAS BSGYUR PA'O,,