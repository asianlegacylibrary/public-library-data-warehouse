*, ,RDO RJE 'JIGS BYED KYI SBYIN SREG DNGOS GRUB RGYA MTSO
BZHUGS SO, ,

@001A #, ,DPAL RDO RJE 'JIGS BYED KYI PHRIN LAS BZHI'I SBYIN
SREG DNGOS GRUB KYI RGYA MTSO ZHES BYA BA, BLA MA DANG 'JAM PA'I
RDO RJE'I ZHABS LA GUS PAS PHYAG 'TSAL LO, ,RNAM DAG TSUL KHRIMS
'JUG

DOGS KHRUS LA BRTZON, ,KHREL YOD SHING SHUN GOS GYON BZOD MCHOG
GI, SE RAL PHRENG DKAR DAD PA'I RIL BA THOGS, ,BRTZON 'GRUS RAL
PA'I KHUR BCINGS SNYING RJE YI, ,GA-YANG GZHI NAG PO 'CHANG
ZHING THEG CHEN GYI, ,

DBEN PA'I NAGS TSAL DAM PAR RAB TU RGYU, ,TING 'DZIN RTZA BA
'BRAS BU'I KHA ZAS CAN, ,YIN LUGS 'BYED PA'I SHES RAB ME THAB
TU, ,NYES PA'I YAM SHING MA LUS SREG MDZAD PA'I, ,DRANG SRONG
CHEN PO RMAD BYUNG SBYIN SREG

MKHAN, ,DE YI ZHABS LA SPYI BOS PHYAG BYAS NAS, ,SPYIN SREG GSUM
GYI DBYE BA BDAG GIS BSHAD, ,GSER BZANG BZHUS PA'I KHU BA 'THOR
'DRA YI, ,RAB MCHOG ME LA MCHOD SBYIN BYAS PA YIS, ,RANG GI LHA
LA DGYES PA SKYED 'DOD

RNAMS, ,RTZE GCIG YID KYIS GUS BA SKYED DE NYON, ,'DIR DNGOS
GRUB KYI RTZA BA SBYIN SREG GIS RANG GI LHA MGU BAR BYED PA
'CHAD PA LA DRUG ,SBYIN SREG BYAS BA'I DGOS PA, BYED PA'I GNAS
DANG DUS, BYED PA PO DANG GANG LA BYA BA'I YUL

@002A *, ,BZHIR SDUD PA'I RGYU MTSAN DANG BYA BA'I TSUL, SBYIN
SREG GI RAB TU DBYE BA, BYA BA SO SO'I DON BSHAD PA'O, ,DANG PO
NI, SNGAGS PAS PHAN YON CI ZHIG MTHONG NAS SBYIN SREG GI LAS LA
'JUG PA YIN SNYAM NA,

BYANG CHUB SEMS DPA' GSANG SNGAGS KYI SGOR SPYOD PAS NI ZHI BA
LA SOGS PA'I LAS RAB 'BYAMS KYIS RANG GZHAN GYI DON SGRUB DGOS
LA, DE NI BSGOM PA DANG BZLAS PAS RANG GI LHA NYE BAR BYAS PA
MED PAR MA YIN ZHING LHA'I

THUGS BSKUL BA'I BZLAS PA'I CHAD LHAG GI SKYON YANG SBYIN SREG
GIS DAG PAR BYED CING BSGOMS PAS RANG LA LHA NYE BAR GYUR PA
YANG SBYIN SREG GIS LHA TSIM PAR BYAS PA LA LTOS PA'I PHYIR
SBYIN SREG LA BSNGAGS PA MDZAD DE, SAm BHU tA

LAS, SBYIN SREG LHA RNAMS TSIM PAR BYED, ,TSIM PA LAS NI DNGOS
GRUB STZOL, ,SNGAGS NI LHAG GAM MA TSANG NA, ,THAMS CAD SBYIN
SREG DAG GIS SKONG, ,DE BAS SKU GSUM MCHOG BSKYED PAS, ,SBYIN
SREG GI NI BSNGAGS PA

MDZAD, ,CES SO, ,SBYIN SREG GIS ZHI SOGS KYI DNGOS GRUB BZHI
SGRUB PA NI RGYUD PHAL CHE BA LAS GSUNGS LA, RIG PA MCHOG LA
SOGS PA LAS NI TSE'I RIG 'DZIN LA SOGS PA DNGOS GRUB KHYAD PAR
CAN MANG PO YANG SBYIN SREG GIS

'GRUB PAR GSUNGS SO, ,GNYIS PA NI, SAm BHU tA LAS, PHYOGS KYI
CHA NI BSHAD PAR BYA, ,SHAR GYI PHYOGS SU ZHI BA YIN, ,LHO YI
PHYOGS SU MNGON SPYOD NYID, ,NUB TU DBANG DANG DGUG PA STE,
,BYANG DU RGYAS PA'I THABS KHUNG NYID, ,CES GSUNGS

@002B PA LTAR BYA BA'AM, YANG NA 'OD KYI SNYE MA LAS DKYIL 'KHOR
GYI KHANG PA LA SOGS PA'I SHAR LA SOGS PA'I PHYOGS BZHIR RIM PA
BZHIN DU ZHI BA'I DANG RGYAS PA'I DANG DBANG DANG DE'I DGUG PA'I
DANG MNGON SPYOD DANG DRAG PO'I DGUG BA'I THAB BYA BAR GSUNGS PA
LTAR GZHAN MANG

POS KYANG BSHAD PA BZHIN BYA'O, ,NYIN ME 'BYUNG GNAS KYIS DBANG
NI DKYIL 'KHOR GYI SHAR NUB GANG RUNG DANG DBANG GI DGUG PA NI
DE'I NUB NYID DU BYA BAR BSHAD CING GZHAN 'DRA'O, ,'OD SNYER
RMONGS RENGS KYI THAB BYANG SHAR DANG SKROD PA'I THAB SHAR LHO
DANG DBYE BA'I

THAB LHO NUB TU BYA BAR BSHAD KYANG 'DIR DE RNAMS KYANG BYANG
DU'O, ,LAS THAMS CAD PA'I THAB RNAMS NI RGYAS PA LA LAS THAMS
CAD PA'I THABS DKYIL 'KHOR GYI SHAR LHO GNYIS GDAM NGA CAN DU
NYIN MO 'BYUNG GNAS KYIS BSHAD KYANG SHAN TI PAS DKYIL 'KHOR GYI
LHOR

BYED PAR BSHAD PAS LAS SO SO BA DANG 'DRA'O, ,SBYIN SREG BYA
BA'I DUS NI DGRA NAG LAS, TSES GCIG LA NI ZHI BA BYA, ,ZLA BA
NYA LA RGYAS PA STE, ,BCU BZHI LA NI MNGON SPYOD DO, ,DBANG GI
LAS NI TSES BRGYAD LA'O, ,ZHES GSUNGS TE GSUM PA NI MAR NGO DANG
BZHI PA

NI YAR NGO LA 'GREL PAS BSHAD DO, ,DKAR PO'I TSES GCIG NI DE NAS
BRTZAMS TE BYA BAR 'OD SNYE LAS BSHAD PA BZHIN YIN TE LEGS GRUB
LAS, ZHI BAR GYUR PAS ZHI BA YI, ,BZLAS PA'AM YANG NA SBYIN SREG
BYA, ,ZLA BA YAR GYI TSES GCIG NAS, LAS

RNAMS RAB TU BRTZAM PAR BYA, ,ZHES SO, ,DE RNAMS SPYIR ZHI BA'I
DUS LA 'DRA MOD KYANG DE DAG GI SROD RNAMS NI ZHI BA SGRUB PA'I
DUS KHYAD PAR CAN DANG DE'I RGYU MTSAN YANG LEGS GRUB LAS, BYE
BRAG TU NI SROD LA STE, ,DE NI ZHI BA'I LAS KYI DUS, ,GNAS
GTZANG MA

@003A *, ,YI LHA RNAMS DAG ,DE NI KUN TU GZIGS PAS NA, ,LAS
RNAMS MYUR DU 'GRUB PAR 'GYUR, ,DE BAS DER NI GUS BRTZAM MO,
,ZHES SO, ,RGYAS PA'I DUS KYANG DE NAS MGO RTZOM PA YIN TE LEGS
GRUB LAS, RGYAS PA DAG GIS RGYAS PA YI

BZLAS PA'AM YANG NA SBYIN SREG BYA, ,ZLA BA NYA NAS KUN BRTZAMS
TE, ,PHYI MA'I NYA YI BAR DU BYA, ,ZHES SO, ,DUS DE RNAMS THAMS
CAD LA RGYAS PA BYAS PAS TSOG MOD KYANG DE'I DUS KHYAD PAR BA
SNGA DRO YIN PA DANG DE'I RGYU MTSAN YANG DE NYID LAS, RGYAS PA
DAG GI LAS

RNAMS LA, ,BYE BRAG TU NI SNGA DO SHIS, ,ZHES DANG, LHA RNAMS MA
LUS PA DAG KYANG, ,DE YI DUS SU RGYU BAS NA, ,LAS SU BYA BA
THAMS CAD LA, ,DUS DE KHO NAR RAB TU SHIS, ,NANG PAR DUS NA LHA
RNAMS NI, ,YID DGAR GYUR NAS MCHOG SBYIN MDZAD, ,CES SO, ,

DBANG DANG DE'I DGUG PA LA MTSO SKYES KYIS DGONGS PA DANG MI
THUB ZLA BAS MTSAN PHYED DANG RIN CHEN 'BAR BA LAS NYIN PHYED LA
BYA BAR BSHAD CING, 'OD SNYAR MTSAN PHYED DANG GZHAN DU YANG BYA
BAR GSUNGS PAS DE DAG THAMS CAD LA BYA'O, ,DRAG PO LA MAR

GYI BCU BZHI NI MTSON PA TZAM STE, LEGS GRUB LAS KHYAD PAR DU NI
MAR GYI NGO, ,NYI MA'I GUNG NGAM NAM PHYED NA, ,DRAG SHUL SPYOD
PA BRTZAM PAR BYA, ,ZHES SO, ,DER BYED PA'I RGYU MTSAN YANG DE
NYID LAS, GANG PHYIR DE NA YI DVAGS DANG, ,SHA ZA 'BYUNG PO SRIN

PO'I TSOGS, ,DRAG PO RNAMS NI BYIN RLOB PAS, ,DE PHYIR DE NA LAS
RNAMS 'GRUB, ,CES GSUNGS SHING YANG NA NAM KHROS PA'I DUS NA BYA
STE DRAG PO'I LHAS KHROS PA LA BYIN GYIS RLOB PA'I PHYIR RO ZHES
KYANG GSUNGS SO, ,DBANG GI DUS KYI RGYU MTSAN YANG

@003B GZHAN GSUM PO'I RGYU MTSAN LAS DPAGS TE SHES BAR BYA'O,
,GSUM PA NI, SNGON DU BZLAS BA CI TZAM ZHIG SONG BA DGOS PA NI,
KHA SBYOR LAS, DANG POR SNGAGS PAS 'BUM BZLAS NAS, ,PHYIS NAS
LAS NI YANG DAG BRTZAM, ,ZHES GSUNGS TE, DBANG BSKUR

BA THOB CING DAM TSIG DANG SDOM PA BSRUNG BA RANG GI LHA'I
SNGAGS 'BUM GYI BZLAS PA DANG LHA BSGOM PA'I BSNYEN PA SNGON DU
SONG BA CIG GIS SBYIN SREG BYA'O, ,LAS BZHI GANG LA BYA BA'I
BSGRUB BYA NI NYIN MO 'BYUNG GNAS KYI BSHAD PA LTAR ZHI RGYAS NI
RANG DANG GANG ZAG GZHAN

GNYIS KA LA BYED LA DBANG DANG DRAG PO NI SEMS CAN GZHAN KHO
NA'O, ,GANG GI CHED DU BYED PA LA NI RANG GZHAN RE RE'I PHYIR DU
YANG LAS BZHI GA LA 'JUG TU RUNG NGO, ,DE YANG LEGS GRUB LAS,
SEMS CAN PHONGS LA ZHI BA BYA, ,BDE BAR GNAS LA RGYAS PA STE, ,

GANG PHYIR DRAG SHUL SPYOD PA'I LAS, ,DE DAG DGRA LA SPYAD PAR
BYA, ,ZHES GSUNGS PAS NAD DANG GDON LA SOGS PAS MNAR BA LA ZHI
BA BYA'O, ,'ON KYANG DA LTA DE DAG MED KYANG 'BYUNG PA'I MTSAN
MA MTHONG NA'ANG ZHI BA BYA STE, DPER NA RMI LTAS NGAN PA MTHONG
BA NA ZHI BA'I

SBYIN SREG BYA BAR GSUNGS PA BZHIN NO, ,RGYAS PA BYED PA NI MI
'DOD PA'I PHYOGS KYIS MNAR BA LA MI LTOS PAS BDE BAR GNAS PA
ZHES BYA YI, ,'DOD PA'I DON GYIS 'BYOR BA MIN TE LONGS SPYOD
DANG SHES RAB LA SOGS PA GANG MA 'BYOR BA LA DE DAG RGYAS PA'I
LAS

BYA'O, ,DRAG SHUL NI DKON MCHOG GSUM LA GNOD PA BYED PA SOGS KYI
DGRA LA BYED KYI RANG LA GNOD PA TZAM GYI DGRA MIN NO, ,DBANG NI
GANG DBANG DU BYAS NA BSTAN PA DANG SEMS CAN GYI DON 'GRUB PA'I
GANG ZAG LA BYA'O, ,DE DAG KYANG PHAL TSAR MI'I 'GRO BA LA
GSUNGS

@004A *, ,KYANG BZHI GA LA MI DANG DE LAS GZHAN PA'I 'GRO BA
GNYIS KA YOD DO, ,BZHI PA NI, MTSO SKYES DANG NAG PO SPYOD PAS,
LAS KYI DBYE BAS BZHI RU 'GYUR, ,ZHES GSUNGS PA LTAR SBYIN SREG
GIS DNGOS GRUB SGRUB PA LA LAS KYI DBYE BAS

BZHIR GSUNGS PA 'DI'I RGYU MTSAN GANG YIN SNYAM NA SNGAGS PAS
DON BYA BA'I GZHI NI RANG GZHAN GNYIS SU NGES LA, DE'I DON BYED
PA YANG MI 'DOD PA'I PHYOGS SEL BA DANG 'DOD PA'I PHYOGS SGRUB
PA GNYIS SU NGES PAS ZHI BA DANG RGYAS PA SGRUB PA'I LAS

GNYIS GSUNGS SO, ,DE LTA NA DBANG DANG DRAG PO'I LAS GNYIS
GSUNGS PA DON MED DO SNYAM NA, SKYON MED DE RANG NGAM GZHAN LA
DON GNYIS SGRUB PA'I YAN LAG TU DE GNYIS DGOS PA'I PHYIR TE, 'DI
LTAR SEMS CAN KHA CIG DBANG DU MA 'DUS NA DON

GNYIS SGRUB PA'I MTHUN RKYEN MI TSANG BA DANG, KHA CIG DRAG POS
TSAR MA BCAD NA DON GNYIS SGRUB PA'I 'GAL RKYEN MI BZLOG PA'I
PHYIR RO, ,GAL TE SDIG PA ZHI BA SOGS SU GYUR NA YON TAN RGYAS
PAR 'GYUR LA NOR LA SOGS PA RGYAS NA'ANG DBUL BA SOGS

ZHI BAR 'GYUR BAS ZHI RGYAS GNYIS LAS SO SOR 'JOG PAR MI 'THAD
DE RE RE YANG GNYIS KAR 'GYUR BA'I PHYIR RO SNYAM NA, SKYON MED
DE ZHI BA'I LAS NI MI 'DOD PA'I PHYOGS LA DMIGS TE ZHI BAR 'DOD
NAS BYED PAS SKABS KYI MI 'DOD PA ZHI NA DE TZAM

GYIS DE'I BYA BA RDZOGS PAS YON TAN GZHAN 'BYUNG BA LA MI LTOS
PA'I PHYIR DANG, RGYAS PA'I LAS KYANG 'DOD PA'I DON LA DMIGS TE,
'BYOR PAR 'DOD NAS BYED PAS DMIGS PA DANG RNAM PA SHIN TU MI
'DRA BA'I PHYIR RO, ,'O NA MNGON SPYOD BYED PA'I

@004B YUL YANG DBANG GI LAS KYIS SDUD NUS NA DRAG LAS MI RIGS LA
MI NUS NA DBANG DU BYA MI NUS PAR 'GYUR RO, ,DES NA LAS GSUM DU
'GYUR RO SNYAM NA, SKYON MED DE DBANG DU BSDUS KYANG NYES SPYOD
LAS ZLOG MI NUS PA YOD PA'I PHYIR DANG, DRAG PO'I LAS MA

BRTZAMS BAR NYES SPYOD LAS ZLOG MI NUS PA LA MNGON SPYOD LA 'JUG
DGOS PAS SO, ,DA LTAR NA LAS BZHI PO DE BYED TSUL YANG RANG NGAM
GZHAN LA DON GNYIS SGRUB PA NA GZHAN DBANG DU SDUD PA DANG TSAR
BCAD PA LA MI LTOS PAR SGRUB NUS NA NI ZHI RGYAS GNYIS BYED

LA, GZHAN DU NA SNGON DU GZHAN GNYIS BYAS NAS DE NAS DE GNYIS
BYA'O, ,ZHI RGYAS LA YANG SNGON DU ZHI BA BYAS NAS RGYAS PA LA
'JUG PA YOD DE, YUN RING DU BSGRUBS KYANG MA GRUB NA BGEGS DANG
SDIG PA SBYANGS NAS DE NAS YON TAN SKYED PA BZHIN NO, ,SNGON

DU RGYAS PA BYED PA'ANG YOD DE SHES RAB SKYED NAS DE NAS SDIG PA
SBYANG BA SOGS BYED PA BZHIN NO, ,LNGA PA NI, MTSO SKYES KYIS,
BLA MED NANG DANG PHYI ROL TE, ,SBYIN SREG DBYE BA RNAM PA GSUM,
,ZHES PHYI NANG GI SBYIN SREG GNYIS DANG BLA NA MED PA'I SBYIN
SREG

GSUM DU MDZAD DE, NAG PO SPYOD PA DANG YE SHES ZHABS YAB SRAS
GNYIS DANG 'OD SNYES KYANG SBYIN SREG MA LUS PA'I DBYE BA GSUM
DU BSHAD DO, ,DRUG PA LA GSUM, PHYI'I DANG, NANG GI DANG, BLA NA
MED PA'I SBYIN SREG BSHAD PA'O, ,DANG PO LA GNYIS, PHYI

ROL GYI RDZAS LA BRTEN PA'I DANG, YID KYI SBYIN SREG GO ,DANG PO
LA GNYIS, CHO GA'I YAN LAG DANG, CHO GA'I RIM PA'O, ,DANG PO LA
LNGA, THAB KHUNG GI RAB BYED, DGANG BLUGS KYI RAB BYED, RDZAS
KYI RAB BYED, MI'I RAB BYED, JI LTAR SGRUB PA'I RAB BYED DO,
,DANG PO

@005A *, ,LA GNYIS, LAS SO SO BA'I THAB DANG, LAS THAMS CAD PA'I
THAB BO, ,DANG PO LA GNYIS, ZHI RGYAS KYI THAB DANG, DBANG DRAG
GI THAB BO, ,DANG PO NI, NYI MA BZANG PO LA RANG GI LHA'I RNAL
'BYOR DANG LDAN PAS GTOR MA DBUL BA SNGON DU 'GRO BAS SA

SBYANG BA DANG BZUNG BA RGYAS PA'AM, YANG NA LAG PA GA-YAS PA SA
LA BZHAG STE, AOm A'A: H'Um DANG AOm HA NA HA NA KRO DHA H'Um
PHAt CES PA'AM, RANG GI LHA'I SNGAGS BRGYA RTZA BRGYAD BZLAS TE
KUN RDZOB KYI DAG PA'AM STONG NYID KYI DAG PAS KYANG RUNG STE SA
SBYANG LA SA RKO

NA LTO 'PHYE'I MTSAN GYI CHA LA BRKO BAR BYA'O, ,SA GZHI RANG
BZHIN GYIS DKAR BA'AM SA DKAR POS BYUGS PA LA ZHI BA'I THAB
BYA'O, ,DE'I DBYIBS NI 'KHOR LO'I RNAM PA LTAR ZLUM PO DANG
RGYAR NI KHRU GANG ZABS SU KHRU PHYED YIN LA THAB KYI STENG NAS
MU RAN NAM MCHU SOR

BZHI DOR BAR RGYA DANG DPANGS SOR BZHI PA'I KHA KHYER BAGS KYIS
NANG DU GZHOL BA KHOR YUG TU BYA'O, ,KHA KHYER LA 'KHOR LO'I
'PHRENG BAS BSKOR RO, ,MI THUB ZLA BAS MU RAN LA GE SAR DANG KHA
KHYER LA PAD 'DAB KYI RNAM PA CAN BYA ZHES 'CHAD LA, 'OD SNYE

LAS DE LAS THAMS CAD PA'I THAB KYI KHYAD CHOS SU BSHAD DE, MAR
ME MDZAD BZANG PO DANG DPAL 'DZIN DANG YANG MTHUN NO, ,THAB KYI
PHYI ROL TU SOR GNYIS DOR NAS STEGS BU GRU BZHI PAS BSKOR BA'I
ZUR BZHIR ZLA PHYED KYI STENG DU RDO RJE RTZE GSUM PA BYED PA
DPAL

'DZIN GYIS ZHI BA LAS THAMS CAD PA LA BSHAD PA NI GZHAN GSUM LA
YANG 'DRA BAS RANG RANG GI THAB KYI RGYA TSAD KYI BCU GNYIS CHA
DOR BA'I STEGS BU BYA'O, ,GDAN BZHI LAS KYANG, ZLA GAM RDO RJE
RAB MDZES RNAMS, ,GRVA DANG GRVA RU BZHAG PAR BYA, ,ZHES THAB
RNAMS LA

@005B THUN MONG DU ZLA PHYED RDO RJE BYA BAR GSUNGS SO, ,THAB
KYI DBUS SU PAD MA 'DAB BRGYAD KYI LTE BAR RDO RJE RTZE LNGA PA
SRID DU SOR BRGYAD PA DPANGS SU SOR GCIG PA DANG SHAR LA SOGS
PA'I PHYOGS BZHIS 'KHOR LO DANG RIN PO CHE DANG PADMA DANG RAL
GRI SOR DRUG PA BYA BAR

DPAL 'DZIN GYIS ZHI BA LAS THAMS CAD PA LA BSHAD LA, 'OD SNYER
ZHI RKYANG LA DBUS SU 'KHOR LO RDO RJE GDAM NGA CAN DU MDZAD DO,
,THAB KHUNG LA SA DKAR PO DANG PHYI ROL DU BA'I LCI BAS BYUGS
NAS DE GNYIS LA BDUD RTZI DKAR PO DANG LDAN PA'I DRI DKAR

POS BYUGS LA THUN GSUM DU ME TOG DKAR PO'I SIL MA GCAL DU DGRAM
PAR BYA'O, ,SA GZHI SER PO LA RGYAS PA'I THAB BYA STE DBYIBS NI
RDZID BU'I RNAM PA LTAR GRU BZHI DANG RGYAR NI KHRU DO ZABS SU
KHRU GANG YIN LA, STENG NAS MU RAN SOR BRGYAD DOR BAR RGYA DANG
DPANGS

SOR BRGYAD PA'I KHA KHYER DANG DE LA RIN PO CHE'I PHRENG BAS
BSKOR RO, ,THAB KYI DBUS SU 'OD SNYER 'KHOR LO RTZIBS BRGYAD
PA'I LTE BA LA SOR DRUG PA'I RIN PO CHE RDO RJES MTSAN PA BSHAD
LA GZHAN NAS RIN PO CHES MTSAN PAR BSHAD DO, ,THAB KHUNG LA SA
SER PO DANG

PHYI ROL TU BA LCUS BYUGS TE DE GNYIS LA BDUD RTZI SER PO DANG
LDAN PA'I DRI SER POS BYUGS LA ME TOG DGRAM MO, ,GNYIS PA NI, SA
GZHI DMAR PO'AM GZHAN YANG RUNG BA LA DBANG DANG DE'I DGUG PA'I
THAB BYA STE, DBYIBS NI ZLA GAM GYI RNAM PA DANG

RGYA DPANGS NI RGYAS PA'I THAB DANG 'DRA BAR DGRA NAG LAS BSHAD
LA MU RAN LA SOGS PA'I TSAD KYANG DE BZHIN NO, ,THAB KYI DBUS SU
DBANG LA NI PADMA DMAR PO RDO RJES MTSAN PA'O, ,KHA KHYER LA NI
PADMA'I PHRENG BAS BSKOR RO, ,THAB KHUNG DANG PHYI ROL GNYIS
@006A *, ,DMAR PO DANG BDUD RTZI DANG LDAN PA'I DRI DMAR POS
BYUGS LA ME TOG DMAR POS DGRAM PAR BYA'O, ,DBANG GI DGUG PA LA
DBUS SU PADMA DMAR PO RDO RJE LCAGS KYUS MTSAN PA'O, ,SA GZHI
GAS PA DANG TSA RGO CAN DANG RTZUB PA DANG NAM MKHA'

LTAR NAG PA LA GSAD PA'I THAB BYA STE, DBYIBS NI NAM MKHA'I
KHAMS TE CHOS 'BYUNG GI RNAM PA LTAR GRU GSUM BA RTZE MO BYANG
DU PHYOGS PA DANG, RGYAR NI LOGS RNAMS LA SOR NYI SHU PA DPANGS
SU SOR BCU BA'O, ,'DI LA GZHON NU ZLA BAS MU RAN DANG KHA KHYER
MI BYA BAR

BSHAD LA DPAL 'DZIN GYIS GSHIN RJE GSHED KYI DRAG PO'I SBYIN
SREG LAS KYANG MU RAN DANG KHA KHYER MA BSHAD DO, ,'OD SNYE LAS
NI MU RAN SOR GSUM DOR BAR RGYA DANG DPANGS SU KHA KHYER SOR
GSUM PA LA PHYIR GZHOL BA LA KHRO BO'I RDO RJES BSKOR BAR BSHAD

DO, ,THAB KYIS DBUS SU NI 'OD SNYE LAS PADMA NAG PO LA GNAS PA'I
KHRO BO'I RDO RJE SOR BRGYAD PA DANG RTZE GSUM LA GNAS PA'I KHRO
BO'I RDO RJE GDAM NGA CAN DU MDZAD PA'I PHYI MA NI DPAL 'DZIN
GYIS KYANG MDZAD DO, ,THAB DANG PHYI ROL TU BDUD RTZI DANG BCAS
PA'I SA

NAG PO DANG RO THAL DANG BONG BU DANG RNGA MO SOGS KYI SPANGS
GANG RNYED PAS BYUGS TE, DRI NGAN PA 'AM DRI MED PA'I ME TOG
SNGON PO'AM DMAR PO DANG 'BRU'I PHUB MA LA SOGS PA RNAMS GTOR LA
MI'I ZHUN LA SOGS PA'I MAR ME DANG LDAN PAR BYA'O, ,SO NA SHR'I
DANG RDO RJE

GRUB PA'I RTOG BDUN GYI 'GREL PAR DBYE BA'I THAB GSAD PA DANG
'DRA LA BSKRAD PA'I THAB DBYIBS GZHU 'DRA BA KHA DOG SNGON PO
RGYAR KHRU DO ZABS SU KHRU GANG PA RDO RJE'I PHRENG BAS BRGYAN
PA BYA BAR BSHAD NAS RMONGS RENGS KYI THAB MA BSHAD LA, GZHON NU
ZLA BAS RENGS

@006B PA'I THAB RGYAS BA DANG 'DRA STE DE GNYIS LHA'I RNAL 'BYOR
MTSUNGS BA'I PHYIR RO, ,GSAD BSKRAD DBYE BA GSUM GYI THAB 'DRA
BAR DGRA NAG GI 'GREL PAR BSHAD NAS RMONGS PA'I THAB MA BSHAD
DO, ,'DIR NI BSKRAD PA'I THAB GSAD THAB DANG MI 'DRA STE, RTOG
BDUN LAS,

BSKRAD PA'I THAB KYI SKABS SU RLUNG GI DKYIL 'KHOR ZHES BSHAD LA
DE NI THAB KYI DBYIBS LA BYA DGOS PA'I PHYIR DANG, GZHON NU ZLA
BAS KYANG, RTOG BDUN GYI 'GREL PAR RLUNG GI DKYIL 'KHOR NI ZLA
GAM GYI RNAM PA'I THAB KHUNG LA BSHAD PA'I PHYIR RO, ,RENGS PA'I

THAB RGYAS PA DANG 'DRA BA NI RTOG BDUN LAS KYANG GRU BZHIR
GSUNGS PA DANG MTHUN LA, RMONGS RENGS GNYIS RGYAS PA DANG 'DRA
BAR 'OD SNYE DANG MAN SNYE LAS BSHAD DE 'DIR YANG DE MI 'GAL
ZHING THAB GNYIS NI YUNG BA LA SOGS PAS BYUGS PA'AM BRI'O, ,D'A
RI KA

PAS BSKRAD PA DANG DBYE BA LA DBUS SU RAL GRI DANG RMONGS PA LA
SBRUL DANG RENGS PA LA LCAGS SGROG BRI BAR BSHAD LA, 'OD SNYER
DMIGS BSAL MED PA RNAMS KYI KHA KHYER LA GTZO BO'I MTSAN MAS
BRGYAN PAR BSHAD DO, ,GNYIS PA NI, LAS THAMS CAD PA'I THAB NI

SDOM 'BYUNG SOGS LAS ZHI BA'I THAB DANG MTSUNGS PAR BSHAD PA NI
DBYIBS DANG RGYA DPANGS KYI TSAD MTSUNGS KYI KHA DOG MI 'DRA
STE, BZHI BRGYA LNGA BCU PA'I 'GREL PAR SHANTI PAS RGYAR KHRU
GANG DANG ZABS SU KHRU PHYED PA'I THAB ZLUM POR BYAS PA'I SBYIN
SREG SA GZHI

DRI SER POS BYUGS PA LA CHAS GOS DANG SREG RDZAS SER POS BYA BAR
GSUNGS PA'I PHYIR RO, ,'O NA GZHUNG DER SNGAGS PA SHAR DU KHA
BLTAS TE ZHES GSUNGS PA JI LTAR YIN SNYAM NA, DE'I DON NI SHANTI
BAS SHAR NI TSANG BAR BYED PA DANG KHA NI GTZO BO'I DON TE
RDZOGS

@007A *, ,PAR BYAS LA GTZO BOR GYUR PAS GNAS PAR BYA BA'I DON DU
BYAS NAS LHO NAS KHA BYANG DU LTA BAR BSHAD DO, ,DE LTAR BSHAD
DGOS PA NI GZHUNG DER, PAD GNAS SA BON RAm LAS BYUNG, ,SER ZHING
ZHAL RAS GSUM PA LA, ,ZHES

ME LHA SER POR BSHAD PA'I GNAD KYIS SO, ,NYIN MO 'BYUNG GNAS
KYIS KYANG THAB KYI DBYIBS DANG TSAD DE LAS SER POS BYUGS NAS
RGYAS PA'I SBYIN SREG BYA BAR BSHAD LA, 'OD SNYE LAS KYANG LAS
THAMS CAD PA'I THAB KHUNG NI LAS DANG RJES SU MTHUN

PA'I SA GZHI LA ZHI BA'I THAB DANG MTSUNGS PA STE, ZHES LAS SO
SO'I KHA DOG DANG MTHUN PA'I SA GZHI LA BYA BAR GSUNGS SO, ,'DI
LA PRADZNYA AINTRA RU TZIS, RANG 'DOD LHA YI RNAL 'BYOR GYIS,
,LAS KUN PA YI SBYIN SREG STE, ,TSAD DANG DBYIBS DANG KHA

DOG DANG, ,ZHI BA DANG MTHUN SHAR LTA'O, ,ZHES LAS THAMS CAD PA
LA KHA DOG DKAR PO KHO NA DANG KHA SHAR PHYOGS KHO NAR LTA BAR
BSHAD PA 'THAD PA MA MTHONG NGO, ,THAB KHRU GANG ZLUM PO LA KHA
DOG DKAR PO'I SGO NAS ZHI BA LAS THAMS CAD PA NI DPAL

'DZIN GYIS DMAR NAG GI DKYIL CHOG GNYIS KAR BSHAD DO, ,YANG THAB
DE LA KHA DOG DMAR POR BYAS PA'I SGO NAS DBANG THAB LAS THAMS
CAD PA YANG YOD DO, ,SLOB DPON BLO GROS BZANG POS, DE NAS LAS
THAMS CAD PA'I THAB KHUNG DU CHO GA BZHIN

DU MNGAR GSUM GYIS BSKUS PA'I ME TOG DMAR PO STONG PHRAG BCU
SBYIN SREG BYA STE, ZHES BSREG RDZAS DMAR POS LAS THAMS CAD PA'I
THAB TU LHA DBANG DU BYED PA'I SBYIN SREG BYA BAR GSHED DMAR GYI
MNGON RTOGS LAS GSUNGS PA'I PHYIR RO, ,

@007B 'OD STE LAS THAB KYI SA GZHI DANG BUD SHING DANG ME'I
SKABS SU LAS THAMS CAD PA LA LAS SO SO DANG RJES SU MTHUN PAR
BYA BAR GSUNGS PA TZAM LAS LAS BZHI GA 'ONG MI 'ONG MI GSAL YANG
BZHI GA YOD PA YIN TE DKYIL CHOG RDOR PHRENG LAS, DE LTAR LAS

THAMS CAD PA'I THAB BUNG DU ZHI BA DANG RGYAS PA DANG DBANG DANG
MANG NI SPYOD LA SOGS PA RNAMS 'GRUB KYANG SO SO LA THAB KHUNG
THA DAD DU RGYUD RNAMS SU GSUNGS SO ZHES GSUNGS PA'I PHYIR RO,
,LAS THAMS CAD PA'I THAB NI RGYA DANG DBYIBS ZHI BA'I THAB DANG
'DRA YANG

KHYAD PAR NI MU RAN LA GE SAR DANG BCAS PA'I ZE'U 'BRU DANG KHA
KHYER PADMA'I 'DAB MA'I RNAM PA'O, ,DE LA PHYOGS DANG MTSAMS
RNAMS SU RDO RJE'AM SNA TSOGS RDO RJE'AM RAL GRIS BSKOR ZHING,
THAB KYI NANG DU RDO RJE PHRENG BAS BSKOR BA'I PAD 'DAB LA GNAS

PA'I 'DAB MA'I TSAD KYI DE BZHIN GSHEGS PA BZHI'I MTSAN MA'I
NANG DU RGYAR SOR BRGYAD DPANGS SU SOR GCIG PA'I RANG GI MTSAN
MA DANG LDAN PA DANG, MTSAN MA YANG RNAM SNANG GI 'KHOR LO'AM
RDO RJE, RIN 'BYUNG GI RIN PO CHE, 'OD DPAG MED KYI PADMA, MI
BSKYOD

PA'I KHRO BO'I RDO RJE, DON GRUB KYI RAL GRI'AM SNA TSOGS RDO
RJE BYED PA'I RANG LUGS DANG, LA KHYER LA MTSAMS MA GTOGS PA
PHYOGS RNAMS SU RDO RJE MED CING THAB KYI NANG DU RDOR PHRENG
MED PA'I LUGS DANG THAB KHUNG THAMS CAD LA LTE BAR RANG GI 'DOD
PA'I LHA'I MTSAN

MA 'GOD PA'I LUGS GSUM 'OD SNYE LAS BSHAD DE RANG LUGS LA LAS SO
SO BA RNAMS LA SHAR LA SOGS PA'I MTSAN MA BZHIS BSHAD DO, ,MTSAN
MA RNAMS KYI KHA DOG NI RANG RANG GI LHA'I KHA DOG DANG MTHUN LA
BRIS THAB KYANG KHA SBYOR GYI DGONGS PAR

@008A *, ,MAN SNYER BKRAL ZHING MTSO SKYES DANG NAG PO SPYOD PA
DANG 'OD SNYE LAS KYANG BRKO BA DANG BRI BA GDAM NGA CAN DU
BSHAD DO, ,NYIN MO 'BYUNG GNAS DANG DZA YA SE NAS SNGA MA MA
GRUB NA PHYI MA BYA BAR BSHAD DO, ,NAG PO SPYOD PAS, RDUL TSON

GYIS NI RDZOGS PAR BRI, ,YANG NA ME TOG DAG KYANG RUNG, ,ZHES
TSON DANG ME TOG GIS BRI BA GDAM NGA CAN DU GSUNGS PA BZHIN DU
MTSO SKYES KYANG BZHED PAS ME TOG BKRAM STE BRIS PA YANG RUNG
NGO, ,GNYIS PA NI, DGANG BLUGS KYI RGYU NI D'A RI KA PAS, GSER
DNGUL ZANGS

LCAGS RA GAN MI RUS SBYIN SREG GI SHING STE BDUN GANG RUNG LAS
BYA BAR BSHAD PA LTAR RO, ,DGANG GZAR GYI YU BA'I SRID NI TSAD
LDAN GYI MTHEB SOR NYER BZHI PA YU BA'I 'OG TU RIN PO CHE SOR
GSUM PA DE'I 'OG TU SOR GSUM PA'I RDO RJE'O, ,DE GNYIS DANG BCAS
NA YU

BA LA SOR SUM CU STE BLUGS GZAR GYI YU BA LA YANG DE BZHIN NO,
,DGANG GZAR GYI SBOMS KYI TSAD NI RDO RJE DANG BCAS PA'I LAG PAS
BDE BAR BZUNG DU RUNG BA YIN LA BLUGS GZAR GYI SBOMS NI DGANG
GZAR GYI SBOMS LAS PHYED KYIS PHRA BA'O, ,DGANG GZAR GYI YU BA'I

STENG DU NI GRU BZHI BA RGYAR SOR BZHI PA'I DBUS SU ZABS SU SOR
GNYIS KYIS DMA' BA LA RDO RJE RTZE LNGA PA SOR GNYIS PAS MTSAN
PA, GRU BZHI PA'I STENG GI RGYAR SOR PHYED LA RDO RJE'I PHRENG
BAS BSKOR BA, GRU BZHI BA'I STENG DU PAD MA'I 'DAB MA'I DBYIBS
CAN SOR BZHI PA

ZABS SU MTHE'U CHUNG GI TSAD LA SOR BZHI BA'I RDO RJES MTSAN PA
SRID DU BCUD 'JAG PA'I BU GA MTHE BONG NGAM MTHE'U CHUNG GI TSAD
TZAM DE'I STENG DU RDO RJE RTZE GSUM PA SOR BZHI PA'O, ,YANG NA
YU BA'I STENG GI CHAR PAD 'DAB KYI RNAM PA SRID DU SOR BRGYAD PA
JI LTAR MDZES PA

@008B LA RGYAR GRU BZHI PA SOR BZHI PA ZABS SU SOR GNYIS KYIS
DMA' BA'I PHYOGS SU RDO RJE SOR BZHI PA RTZE GSUM PA'AM RTZE
LNGA PAS MTSAN PA STE YU BA'I SKOR DANG BCUD KYI BU GA 'DRA'O,
,BLUGS GZAR GYI YU BA'I STENG DU KHA PAD 'DAB LTA BU RGYAR SOR
GNYIS PA ZABS SU SOR GCIG PA DBUS

SU RDO RJE RTZE LNGA PAS MTSAN PA'O, ,DGANG BLUGS MED NA LAG
PA'I SOR MO LNGA SBYAR BAS DGANG BLUGS DANG SOR MO GSUM SBYAR
BAS BSREG BLUGS DBUL BA DANG BLUGS GZAR MED NA BSREG BLUGS KYANG
DGANG GZAR GYIS BYA STE DE THAMS CAD 'OD SNYE'I LUGS SO, ,DGRA
NAG LAS

KYANG, DGANG BLUGS KYI YU BA KHU GANG DANG SOR BZHI PA'I DBUS SU
ZABS SU SOR GNYIS PA DANG BLUGS GZAR PAD 'DAB 'DRA BA'I KHA LA
MTHEB SOR GNYIS DANG ZABS SU MTHEB GANG BSHAD DE 'OD SNYE'I LUGS
SNGA MA DANG MTHUN NO, ,DE YANG GTZO BOR PHYED BCAS BZHI BRGYA
PA RTZA 'GREL GYI

RJES SU 'BRANG BA YIN LA DER, SOR BZHI'I MTHAR NI RDO RJE STE,
,BAR DU PADMA'I 'DAB MA'I DBYIBS ZHES GSUNGS PA LA SHANTI PAS
MTHAR ZHES PA THAMS CAD KYI STENG DU RDO RJE RTZE GSUM PA YOD PA
DANG BAR DU ZHES PA RTZE GSUM PA DANG ZUR BZHI'I BAR DU PAD 'DAB
KYI

DBYIBS 'DRA BA YOD PA LA BSHAD PAS 'OG GI SOR BZHI PA GRU BZHI
PA'I STENG GI MTHA' NAS GYEN DU MTHEB CHUNG GI TSAD SONG BA'I
STENG DU RDO RJE RTZE GSUM PA PHYOGS BZHIR BYA ZHING, DE DANG
NANG GI ZUR 'OG MA BZHI'I BAR DU PAD 'DAB KYI RNAM PA BYA'O,
,SOR PHYED PAS BSKOR BA'I RDOR

PHRENG NI SOR BZHI PA'I DBUS SU RGYAR SOR GSUM PA DANG DPANGS SU
SOR GNYIS PA'I BUG PA YOD PA'I STENG NGOS NAS PHYOGS SU SOR
PHYED RE YOD PA LA BYA'O, ,D'A RI KA PAS DGANG GZAR GYI LTE BA
ZHI PA LA ZLUM PO SOGS THAB KYI DBYIBS 'DRA BA'I DBUS SU RANG
RANG GI

@009A *, ,MTSAN MAS MTSAN PA LAS SO SO LA SHIS PAR BSHAD CING,
SANGS RGYAS GSANG PAS KYANG ZHI RGYAS DRAG GSUM LA DBUS SU ZLUM
PO GRU BZHI GRU GSUM GYI DBUS SU 'KHOR LO RIN CHEN RDO RJE DANG
BLAGS GZAR GYI DBUS SU YANG MTSAN MA

DE GSUM BYA BAR BSHAD PAS GRUB NA DE BZHIN BYA LA MA GRUB NA
MTSO SKYAS DANG 'OD SNYE SOGS KYI LAS BZHI'I SBYIN SREG GI DGANG
BLUGS 'CHAD PA NA MI 'DRA BA MA BSHAD PA YANG MANG BAS DE BZHIN
DU BYA'O, ,GSUM PA LA GSUM, MCHOD RDZAS, BSREG RDZAS,

SBYANGS TE 'BUL BA DANG DGOD PA'I GNAS SO, ,DANG PO NI, ZHI BA
LA DUNG NGAM NYA PHYIS KYI SDONG BU 'O MA DANG ME TOG DKAR PO'I
CHU, RGYAS PA LA GSER GYI SNOD DU TIL DANG ZHO DANG ME TOG SER
PO DANG DRI SER PO'I CHU, DBANG LA ZANGS KYI SNOD DU ME TOG DMAR
PO DANG DRI

DMAR BA'I CHU, DE GSUM LA THUN MONG DU NAS DANG TIL NAG KU SHA
'BRAS YOS BDUD RTZI LNGA RNAMS KYANG BLUG GO ,BSAD BSKRAD DANG
DBYE BA LA LONGS SPYOD PA'I RDZA PHOR LA SOGS PA'I DUM BU'I SNOD
DU BA DANG BONG BU'I CHU KHRAG DANG BCAS PA DANG DRI NGA

BA DANG DRI MED PA'I ME TOG NAG PO LA SOGS PA DANG, RMONGS RENGS
LA NI DRI NGA BA 'AM DRI MED PA'I ME TOG SER PO SOGS BLUG GO,
DRAG PO LA GU GUL DANG GZHAN RNAMS LA SPOS ZHIM POS BDUGS TE
RANG GI LHA'I SNGAGS SAM LAS THAMS CAD PA'I

SNGAGS KYI MTHAR RIM PA BZHIN DU SV'AH'A DANG, AOm DANG HO: DANG
PHAt CES SBYAR NAS LAN BRGYA 'AM BDUN BZLA'O, ,DBANG GI DGUG PA
LA NI DZA: ZHES PA'O, ,CHU BZHI'I SNOD GSUM GYI MDUN DU YANG
BZED ZHAL GYI SNOD GSUM MANYDZI LA SOGS PA'I STENG DU BZHAG

@009B GO, RIN CHEN 'BAR BA LAS, ME TOG LA SOGS RDZAS RNAMS NI,
,LAS KYI DBYE BAS KHA DOG DBYE, ,ZHES BSHAD PA LTAR ME TOG LA
SOGS PA'I RDZAS RNAMS LAS SO SO'I KHA DOG DANG MTHUN PAR BYA
STE, ZHI BA LA DRI ZHIM PO'I ME TOG DKAR PO 'O MA SBRUS PA'I LHA

BSHOS, RGYAS PA LA DRI ZHIM PO'I ME TOG SER PO ZHOS SBRUS PA'I
LHA BSHOS, GNYIS KA LA THUN MONG DU GA BUR LA SOGS PA'I SPOS,
MAR DKAR GYI MAR ME, TZAN DAN LA SOGS PA'I DRI, DPANG DANG DE'I
DGUG PA LA DRI ZHIM PO'I ME TOG DMAR PO DANG MNGAR GSUM DANG

SBYAR BA'I LHA BSHOS LA SOGS PA'O, ,BSAD BSKRAD DANG DBYE BA LA
DRI NGA BA DANG DRI MED PA'I ME TOG NAG PO DANG, RMONGS RENGS LA
DE LTA BU'I ME TOG SER PO DANG, THUN MONG DU SPOS DKAR DANG GU
GUL DANG SHA CHEN GYI SPOS DANG MI DANG NYA LA SOGS PA'I ZHAG
DANG NYUNGS MAR TSA

BA'I MAR ME DANG DU RU KA DANG 'OL MA SE LA SOGS PA'I DRI DANG
KHA BA DANG TSA BA DANG YID DU MI 'ONG BA'I BZA' BA DANG SHA
KHRAG LA SOGS PA'I LHA BSHOS SO, ,KHA SGYUR DGOS PA RNAMS LAS
MTHUN GYI KHA DOG GIS KHA BSGYUR RO, ,LAS MTHUN GYI GOS ZUNG
DANG ZHI SOGS GSUM

LA RDO THAL MED PA'I SO RTZI DANG, DRAG PO LA RDO THAL DANG BCAS
PA'I SO RTZI'O, ,GNYIS PA LA GNYIS, YAM SHING DANG BUD SHING GE
RDZAS DANG, BSREG RDZAS LHAG MA BSTAN PA'O, ,DANG PO NI, ZHI
BA'I YAM SHING NI GZHUNG GZHAN RNAMS NAS BYUNG BA RNAMS 'DIR MI
RNYED LA, RDO RJE

MKHA' 'GRO LAS 'O MA CAN GYI SHING LAS BYA BAR GSUNGS PAS, 'O MA
BU LA SOGS PA DRI ZHIM PO DANG LDAN PA'I 'O MA CAN GYI SHING GI
RTZE MO'I PHYOGS SRID DU SOR BCU GNYIS PA SBOMS SU MTHE'U CHUNG
GI TSAD LO MA MA RNYID PA RLAN DANG BCAS PA MNYAM POR BCAD PA
RTZE MO

@010A *, ,GNYIS SBRANG RTZI DANG 'O MA DANG MAR DU BSNYUGS LA
BDUD RTZI DANG DRI'I CHUS BRAN PA'O, ,DE YANG 'OD SNYE LAS,
RNYID LCI PHRA DANG KYOG PO DANG, RING THUNG LO MA MED PA DANG,
,SROG CHAGS KYIS ZOS RUL BA DANG, ,SHUN BRAL CHAGS DANG BU GA
CAN, ,

RTZE MO GNYIS LDAN SBOMS PA SPANG, ,RNYID PO YIS NI 'CHI BAR
'GYUR, ,KYOG POS SKAL PA NGAN PAR 'GYUR, ,RING THUNG RIG PA
'PHRAL DU NYAMS, ,LO MA MED PAS NA CHA 'BYUNG, ,SBOMS POS PHUN
SUM TSOGS PA NYAMS, ,SKAM POS GZHAN YANG MI

'DOD PAR, ,SHES BYA ZHES GSUNGS PAS SKYON DE DAG DANG BRAL BAR
BYA STE DRAG PO LA NI DE DAG SHIS PAR GSUNGS SO, ,RGYAS PA'I YAM
SHING NI RGYU SNGAR DANG 'DRA BA'I SHING GI DBUS KYI CHA LAS
BYUNG BA SRID DU KHRU GANG PA SBOMS SU CHAD PA'I TSAD BDUD RTZI
DANG BCAS

PA'I DRI SER PO'I CHUS BRAN LA ZHO DANG 'O MA DANG MAR DU
BSNYUGS PA MNGAR GSUM GYIS SPAGS PA'O, ,'DI'I SRID KYI CHED LA
BZANG PO YONGS BZUNG DANG RIN CHEN 'BAR BA DANG GZHON NU ZLA BAS
SOR BCU BZHIR BSHAD LA, DBANG LA NI SNGAR BSHAD PA'I SKYON

DANG BRAL BA'I SHING DMAR PO'AM NIM PA DANG THANG SHING DANG
SHING SKYUR BA ME TOG DANG BCAS PA STE SOR LNGA PA'O, ,DBANG GI
DGUG PA LA NI CHAR MA LCAGS KYU LTA BU'I SHING RNAMS TE TSAD
SNGAR BZHIN NO, ,MNGON SPYOD RNAMS LA NI RO TSA BA DANG KHA BA
DANG TSER MA CAN GYI SHING

NGAM RO BSREGS PA'I MGAL DUM GYI RTZA BA'I CHA LAS BYUNG BA BKAS
PA SOR BCU PA RTZE MO GNYIS RNON POR BZHOGS PA LA DUG DANG KHRAG
DANG NYUNGS MAR GYIS BSKUS BA'O, ,BH'A BA BHA DRAS RMONGS PA'I
YAM SHING GI TSAD NI BSAD PA DANG 'DRA BAR BSHAD DE DES RENGS PA

@010B DANG DBYE BA YANG GO BAR BYA'O, ,LAS THAMS CAD PA'I YAM
SHING NI AU DUM BA RA LA SOG PA BCU GNYIS BSHAD PA RNAMS 'DIR MI
RNYED PAS LAS SO SO BA DANG MTHUN PAR BYA'O, ,TSAD NI 'OD SNYER
MDZUB GANG BAR BSHAD LA, SHANTI BAS RGYAS PA LAS THAMS CAD BAL ?
'CHANG GANG KHRU GANG

PAR BSHAD DO, ,LAS SO SO BA'I BUD SHING NI YAM SHING DANG RGYU
'DRA BA SROG CHAGS MED PAS THAB LAS CUNG ZAD DMA' BAR THAB SO SO
BZHIN DU BRTZIG GO, ZHI BA LA NI DGON PA'I BA LANG GI LCI BAS
KYANG RUNG NGO, ,LAS THAMS CAD PA'I BUD SHING YANG LAS SO SO
DANG MTHUN PAR BYA'O, ,

ME TSANG 'CHA' NA D'A RI KA PAS LAS MTHUN GYI PHYOGS NAS ME SBAR
BAR GSUNGS PA LTAR NA ZHI BA LA SHAR DU BCA' BA SOGS SAM YANG NA
SHAR LHOR BYA'O, ,GNYIS PA NI, ZHI BA'I RDZAS KHYAD PAR BA NI
'BRU MAR GYIS BYUGS PA'I KU SHA NAS TIL ZHO 'O MA 'BRAS ZAN DUR
BA TZAN DAN

BRI YANG KU THANG CHU DRI ZHIM PO'I ME TOG 'BRAS YOS RNAMS
SBRANG RTZI SOGS SU BSNYUGS PA DANG NANG GI BDUD RTZI LNGA'O,
,RGYAS PA'I RDZAS KHYAD PAR BA NI 'BRAS CHEN ZHO DANG BSRES PA
LA MNGAR GSUM GYIS SBAGS PA'I ZAS MCHOG DANG, ZHO DANG SBRANG
RTZI DANG TIL NAG DANG ZHO ZAN DANG ZHUN

MAR DANG BCAS PA'I 'BRAS DANG PADMA GE SAR DANG NA GA GE SAR
DANG 'BRAS BU RNAMS SO, ,DBANG LA ME TOG DANG 'BRA BSGYUR ? MO
DANG ME TOG DMAR PO DRI ZHIM PO'O, ,DRAG PO LA NYUNGS DKAR DANG
NYUNG MAR TSA BA DANG KHRAG DANG LAN TSVA DANG SKE TSE DANG NIM
PA'I LO MA DANG RO THAL DANG RKANG RJES KYI

RDUL DANG BO BU LA SOGS PA'I SPANGS DANG SKRA DANG KHYIM BYA'I
TSIL DANG TSER MA DANG RUS PHYE LA SOGS PA JI LTAR RNYED PA'AM
RDZAS RE RE LA DUG KHRAG LAN TSVA RNAMS BSRES PA'O, ,MAR NI 'OD
SNYE LAS DRAG PO LA DMIGS BSAL GSUNGS PA MA GTOGS PA MA BSHAD
PAS
@011A *, ,'JAM PO GSUM LA MAR DKAR, DRAG PO LA 'BYOR NA MI LA
SOGS PA'I ZHUN DANG MA 'BYOR NA MAR NAG LA DUG KHRAG GIS SPAGS
PA'O, ,RDZAS RNAMS KYI BYED LAS SO SO BA NI SDOM 'BYUNG LAS, MAR
GYIS 'BYOR PA THAMS

CAD BYED, YAM SHING GZI BRJID RNAM PAR 'PHEL, ,BUD SHING LHAG
BAR DPA' BAR BYED, ,KU SHAS THAMS CAD SRUNG BAR BYED, ,NYUNGS
KAR DAG NI ZHI BAR BYED, ,'BRAS KYI RGYAS PAR BYED PA 'DOD, ,TIL
NI SDIG 'PHROG RIG PAR BYED, ,SE BAS NOR DANG

'BRU RNAMS 'GUGS, ,M'A SHAS STOBS NI CHEN POR BSHAD, ,NAS NI
RLUNG GI SHUGS RAB STER, ,DUR BAS TSE NI 'PHEL BAR BYED, ,GROS
NI NAD RNAMS 'JOMS PAR BYED, ,'O ZHO SBRANG RTZIS SHES RAB STER,
,ZHO ZAN BDE PA THAMS CAD STER, ,ZHES GSUNGS

PA LTAR YIN PAS, DE DAG 'DOD PAS ZHI RGYAS KYI SBYIN SREG BYA'O,
,KU SHA NI SNGO LJANG RTZA BA RTZE MO MA NYAMS SHING 'DAB MA MA
GRUGS PA MAR DANG 'O MA LA SPAGS PA DANG, DUR BA NI SNGON PO
RTZA BA DANG RTZE MO MA NYAMS PA 'O MAS SPAGS PA'I, ,'BRAS NI

MA GRUGS PA'O, ,BGEGS ZHI PA LA GU GUL GYI GYI RIL BU MAR LA
BSNYUGS PA SREG PAR RIG PA MCHOG LAS SO, ,BZLAS PA DANG CHO GA'I
CHAD LHAG GI NYES PA KHA SKONG NI ZHI BA'I SBYIN SREG DANG,
DKYIL 'KHOR MCHOD PA'I SBYIN SREG NI SHANTI DA DANG

DPAL 'DZIN GYIS BSHAD PA LTAR ZHI BA 'AM RGYAS PA GANG RUNG GIS
SO, ,LHA NYE BAR BYED PA'I SBYIN SREG NI SNGAR SLOB DPON BLO
GROS BZANG PO'I LUNG DRANGS PA LTAR LAS THAMS CAD PA'I DBANG
THAB TU BYA STE BSREG RDZAS KHYAD PAR BA NI ME TOG DMAR PO'O, ,

@011B SLOB DPON DES BZLAS PA 'BUM SONG BA'I MTHAR MTSAN THOG
THAG GCIG TU BZLAS PA BYAS NAS DE'I 'OG TU SNGAGS RE RE NAS
BZLAS NAS BYED DE LAS SGRUB PA THAMS CAD LA BYA'O ZHES GSUNGS PA
NI BZLAS PA 'BUM LA ME TOG GI SBYIN SREG KHRI BYA BAR BZHED

PAS LAS SGRUB PA'I SNGA ROL TU NUS PA SKYED PA'I BCU CHA'I SBYIN
SREG GO ,GSANG BA'I RDZAS KHYAD PAR BA NI SNGAR BSHAD PA'I DRAG
PO'I RDZAS SAM YANG NA THAL BA DANG SOL BA DANG PHUB MA LA SOGS
PA LAS DGRA'I GZUGS BYAS LA DUG DANG DA DU RA'I KHU BA LA

SOGS PAS BSGRUB BYA'I MID SPEL TSIG DANG BCAS PA BRIS LA GZUGS
DE'I SNYING GAR GZHUG DUG DANG KHRAG LA SOGS PAS BSKUS TE BZHAG
GO ,BSKRAD PA LA NI CHE GE MO AUTZTSA tA YA H'Um PHAt CES BRIS
PA'I KHA DANG BYA ROG GI GSHOG PA DANG RTOG BDUN LAS

BYA ROG GI SHA DANG RNGA MO'I BRUN DANG CHANG RNAMS DUR KHROD
KYI SHING LA ME SBAR BA LA SREG PA SOGS GSUNGS SO, ,DBYE BA LA
NI RTOG BDUN LAS BYA ROG DANG 'UG PA DANG SBRUL DANG RTA'I SHA
LA SOGS PA DANG SKRA DANG 'BRAS BUB RNAMS DUR KHROD KYI ME LA
BSREG PAR

GSUNGS TE DANG PO GNYIS KYI SGRO YANG BSREG RDZAS SO, ,RENGS PA
LA NI BA BLA DANG YUNG BA DANG LDONG ROS DANG GI HAm GIS DE'I
THAB BYA BAR RTOG BDUN LAS GSUNGS TE SREG RDZAS KYANG YIN LA DE
YANG DUR KHROD KYI ME LA BSREG GO ,RMONGS PA LA NI GDAN BZHI
LAS,

SHA DANG NYA LA SOGS PA'I RDZAS, ,THAMS CAD 'BRU DANG BAG PHYE
DANG, ,KHRAG DANG SBRANG RTZI BSRES PA DANG, ,BYA ROG SGROS NI
SBYAR BYAS PA, ,BYA ROG TSANG GI SHING DAG DANG, ,SO SHING DAG
GI LHAG MA YIS, ,DE DAG LAS SU BYAS NA NI, ,BYA BA THAMS CAD
RMONGS

@012A *, ,PAR 'GYUR, ,ZHES GSUNGS PA LTAR RO, ,DBANG DGUG LA
SOGS PA'I RDZAS KYI KHYAD PAR ZHIB PAR NI RTOG BDUN LA SOGS PA'I
RGYUD RNAMS LAS BSGRUB BYA SO SO LA LTOS TE RGYAS PAR GSUNGS PA
LAS SHES PAR BYA'O, ,DE LTAR NA SBYIN SREG GANG

BYED KYANG MAR KHU DANG YAM SHING NGES PAR DGOS LA RDZAS GZHAN
RNAMS SKABS DANG SBYAR BAS CHOG GO ,GSUM PA NI, BSREG RDZAS
RNAMS LA GDAN BZHI NAS, SNGAGS DANG PHYAG RGYAS BSANG BA DANG
SBYANG BA'AM DAG PAR BYED PA BSHAD KYI RDZAS KYI SKYED CHOG MA
BYUNG LA, 'OD

SNYE LAS BSREG BYA'I RDZAS THAMS CAD BSHAD PA LA SOGS PA'I BDUD
RTZI LNGAS BRAN ZHING, BDUD RTZI'I NGO BOR BSGOMS PAS BSREGS
BLUGS BYA'O ZHES MAN NGAG RIG CING MANG DU MKHYEN PA RNAMS
GSUNG
NGO ZHES BSHAD LA, DPAL 'DZIN GYIS KYANG BDUD RTZI LNGA'I NGO
BOR

BSKYED LA BSREG PAR BYA'O ZHES GSUNGS PAS, 'CHAD PAR 'GYUR BA
LTAR BSANG BA DANG SBYANG BA'I SNGAGS KYIS BSANG SBYANG BYAS NAS
BSREG RDZAS THAMS CAD NANG GI BDUD RTZI LNGA'I NGO BOR BSKYED LA
DBUL BAR BYA'O, ,RIG PA 'DIS RGYUD SDE 'OG MA GSUM LA PHYI'I

BDUD RTZI LNGA'I NGO BOR BSKYED DU RUNG NGAM BRTAG GO, RDZAS
SBYONG BA'I PHYAG RGYA NI LAG PA GNYIS KYI KHU TSUR KHA SBYAR
BA'I GUNG MO GNYIS BSGRENGS NAS RTZE SPRAD PA'O, ,'BUL BA'I GO
RIM NI, MAR ME MDZAD BZANG POS, YAM SHING ME LA MAR DANG TIL,
,MA GRUGS DUR PA

'BRAS CHAN ZHO, ,KU SHA CHO GA'I RIM PA YIN, ,ZHES GSUNGS TE 'OD
SNYE YANG 'DI'I RJES SU 'BRANG NGO, ,'ON KYANG 'BRAS MA GRUGS PA
TIL GYI 'OG TU BSHAD LA KU SHA'I RJES SU SO BA DANG NAS DANG
SRAN MA DANG GRO RIM PA BZHIN DU 'BUL BAR BZHED DO, ,'BUL BA'I
TSUL

@012B NI MAR KHU BLUGS GZAR RKYANG PA DANG DGANG BLUGS GNYIS KA
SBRAGS NAS 'BUL BA GNYIS LAS PHYI MA NI SHANTI PA DANG AA BHYA
KA RA RA TNA RAKshI TA RNAMS KYIS DGANG GZAR MAR GYIS BKANG BA'I
KHAR BLUGS GZAR MAR GYIS BKANG BA GAN RKYAL DU BZHAG NAS 'BUL
BAR BZHED LA, GDON

BZHI'I 'GREL PAR MAR GYIS BKANG BA'I GZAR BU CHEN PO DANG CHUNG
DU KHA SPRAD DE DGANG BLUGS GCIG PHUL LA, ZHES DGANG GZAR GYI
KHAR BLUGS GZAR KHA PHUB NAS 'BUL BA YANG BH'A BA DRAS BSHAD DO,
,YAM SHING DANG DUR PA DANG KU SHA RNAMS MTHE BONG DANG MING
MED

KYIS DBUL ZHING 'BRU LA SOGS PA BLUGS GZAR GYIS BZUNG DU RUNG BA
RNAMS DE NYID KYIS SO, ,YAM SHING NI GNYIS GNYIS SAM RE RE DANG
KU SHA DANG DUR BA RNAMS NI GNYIS GNYIS SBYAR LA DBUL LO, ,SGREG
RDZAS RE RE LA GRANGS JI TZAM ZHIG DBUL BA LA NI NGES PA

MED DE SHANTI PAS, DE YANG RDZAS RE RE LA SREG BLUGS GCIG GAM
GSUM MAM BDUN NAM NYI SHU RTZA GCIG GAM BRGYA RTZA BRGYAD DAM
STONG DBUL BAR BYA'O, ,ZHES GSUNGS PA BZHIN NO, ,'BUL BA'I GNAS
NI KHU BA'I RDZAS RNAMS NI ZHAL DANG YAM SHING DUR BA KU

SHA BDUG SPOS RUS PHYE SOGS NI LHA RNAMS KYI SKU'I 'OD KYI DKYIL
'KHOR DANG ZHO ZAN BZA' BA ZHAL BSIL TIL NAS LA SOGS PA NI PHYAG
DANG DRI THUGS KA DANG ME TOG NI DBU DANG ZHABS BSIL NI ZHABS
DANG MAR ME MCHOD YON NI MDUN DU DBUL BAR SHANTI

PA DANG AA BHYA BZHED DE RE RE TZAM MA GTOGS PA SDOM 'BYUNG DANG
MTHUN NO, ,DGOD PA'I TSUL BOD KYI BLA MA MANG POS BSREG RDZAS
GA-YAS LA MCHOD RDZAS GA-YON ZHES BZHED LA, KHA CIG SLOB DPON
KUN DGA' SNYING POS MCHOD RDZAS KYANG GA-YAS SU DGOD PAR

@013A *, ,BSHAD CING DRAG PO MA GTOGS PA LA MCHOD RDZAS GA-YON
DU DGOD PA RGYUD 'GREL RGYA GZHUNG LAS BSHAD PA MI SNANG BAS
GA-YAS SU DGOD DO GSUNG NGO, ,CHEN PO RNAMS KYI BZHED PA NI PHYI
MA DANG MTHUN PAR SNANG BAS 'JAM PO GSUM LA

CHU RNAMS DANG BSANG CHU'I SNOD GA-YON DANG GA-YAS SU BSREG
RDZAS RIM PA BZHIN DU BSGRIGS PA'I NANG NA MAR MCHOD RDZAS TSAR
GNYIS KYANG BSHAM LA MI LHA'I MCHOD RDZAS KYI MTHAR DE'I GTOR MA
YANG BSHAM STE, DRAG PO RNAMS LA NI DE LAS BZLOG STE 

BSHAM MO,,MAR KHU DANG DGANG BLUGS MDUN DANG RDOR DRIL GA-YON
DU
'JOG PAR MTSO SKYES DANG NAG PO SPYOD PAS BSHAD DO, ,NANG MCHOD
MDUN DU BZHAG CING RLUNG YAB DANG ME GSO BA'I CHAS DANG KU SHA
YANG STA GON BYA LA RDZAS THAMS CAD LA BDUD RTZI

RIL BU BTAB PA'I NANG MCHOD KYIS BRAN NO, ,D'A RI KA PAS MCHOD
YON DANG GZAR BU'I GDAN DANG SLOB DPON GYI GDAN YANG THAB KHUNG
DANG 'DRA BAR BYA BAR BZHED DO, ,BZHI PA NI, ZHI PA LA SHING 'O
MA CAN DANG GTZUB SHING LAS BYUNG BA'I ME DANG ME THA MAL PA

DANG DGON PA'I ME DANG SBYIN SREG GI ME YANG RUNG NGO, ,PHYI MA
LA MCHOD SBYIN GYI SHING LAS BYUNG BA'I ME ZHES KYANG 'BYUNG
NGO, ,RGYAS PA LA RGYAL PO'AM RGYAL RIGS KYI KHYIM NAS BYUNG BA
DANG NAGS MES TSIG PA DANG NOR BU LAS BYUNG BA DANG DGE 'DUN GYI
TSANG

MANG LAS BYUNG BA'I ME'O, ,DBANG LA SMAD 'TSONG DANG RJE RIGS
KYI KHYIM GYI ME DANG DBANG GI DGUG PA LA GAR MKHAN DANG 'GRON
POS BUS PA'I MES SO, ,DRAG PO LA NI MI RUS BSREGS BA DANG RDO
LAS BYUNG BA DANG GDOL PA'I KHYIM GYI ME'O, ,DUR KHROD KYI

@013B SHING LAS BYUNG BA YANG NYIN MO 'BYUNG GNAS KYIS SO,
,RMONGS RENGS LA RJE RIGS BLUN PO DANG BSKRAD DBYE LA THA MAL
PA'I MES BYA BAR DshA RI KA PAS BSHAD DO, ,ME'I LTAS RTOG PA'I
SKABS NI SDOM 'BYUNG LA SOGS PA GZHUNG MANG POS MA LHA LA THOG

MAR DGANG BLUGS PHUL BA'I RJES DE MA THAG RTOG PAR BSHAD PA LTAR
YIN LA, TSAD LDAN GYI GZHUNG 'GA' ZHIG TU DANG POR ME SPAR BA'I
SKABS SU LTAS RTOG PA BSHAD PA'I DGONGS PA YANG SNGA MA DANG
MTHUN PAR BYA'O, ,DAM TSIG DANG SDOM PA TSUL BZHIN DU SRUNG

ZHING BZLAS BSGOM BSHAD PA BZHIN SNGON DU SONG BAS BSHAD PA LTAR
GYI SBYIN SREG BYED PA'I ME LTAS LA YID CHES PAR BYA'O, ,DES NA
ME LA BGEGS YOD MED NI RTAGS KYI SGO NAS SHES PAR BYA BA'I RTAGS
NI, ME'I KHA DOG DANG SGRA DANG DRI DANG DBYIBS BZHI YIN TE,

SDOM 'BYUNG LAS, MKHAS PAS MDOG DANG SGRA DANG NI, ,DRI DANG
'BAR BA'I DBYIBS BRTAG STE, ,DE BZHIN ME YI DGE MI DGE'I, ,MTSAN
MA NYE BAR MTSON PAR BYA, ,ZHES SO, ,DGE BA'I RTAGS NI SDOM
'BYUNG LAS, ,ME NI RTZE MO GCIG 'BAR BA, ,PHUN SUM TSOGS

PA THAMS CAD BYED, ,RTZE MO GNYIS NI MI 'KHRUG PA, ,KUN TU 'BAR
BA 'BRING ZHES BYA, ,RTZE MO BZHI NI MNYAM 'BAR BAS, ,RGYAS PA'I
DNGOS GRUB BRTAN PAR GNAS, ,KUN TU ZLA BA DANG MTSUNGS SNUM,
,GZUGS BZANG BEE d'U RYA 'DRA'I 'OD, ,DRI BRAL DU BA MED PA'I
ME, ,NAD

MED PA DANG RIGS 'PHEL BYED, ,ZLA BA CHU SHEL NOR BU'I 'OD, ,KHA
BA YI NI MDOG LTA BU, ,PUS PA R'A GA'I MDOG MTSUNGS PA, ,SDIG PA
THAMS CAD 'JIG PAR BYED, ,ME TOG BAN DU KA MTSUNGS SHING, ,RDO
BA'I ME TOG DANG 'DRA BA, ,BTZO MA GSER GYI MDOG LTA BU, ,

@014A *, ,DBANG PHYUG RGYAL SRID RAB TU STER, ,TZA BAG PADMA
AUTPAL DRI, ,AU SHIR M'A YA TI S'I TA, ,GA BUR AA GA RU YI DRIS,
,DGE ZHING GNAS KYI BDAG PO MCHOG ,PI WANG RGYUD MNGAS RDZA RNGA
DANG, ,DUNG DANG ZANGS DUNG LTAR SGRA SNYAN, ,SHIN TU

ZAB PA'I SGRA SNYAN PA'I, ,ME MTHONG BDE PAR 'BYUNG BAR BYED,
,DPAL BE'U GDUGS DANG CHU SKYES DUNG, ,RTZE GSUM PA DANG BUM
PA'I DBYIBS, ,RGYAL MTSAN RNGA YAB RDO RJE BZANG, ,GA-YUNG DRUNG
RTA DANG GLANG PO'I DBYIBS, ,SGRA MED GA-YAS SU 'KHYIL BA DANG,
,

DUM BU GCIG PA DON CHEN STER, ,'DI DAG DGE BA PHUN SUM TSOGS,
,TSE DANG NAD MED PHUN SUM TSOGS, ,ZHES SO, ,'OD SNYE LAS, ZHI
SOGS BZHI LA DKAR SER DMAR NAG DGA' BA DANG ME RTZE GSUM PA
SPRIN DANG 'DRA BA SHIN TU DMAN PAR BSHAD

DO, ,MI DGE BA'I LTAS KYANG SDOM 'BYUNG LAS, GA-YO ZHING MDUN
GYI PHYOGS SU 'BAR, ,RTZE GSUM DU BA'I MDOG MANG DANG, ,'KHOR
ZHING ME STAG DANG BCAS PA, ,RNAM PAR 'PHRO BAS NAD 'PHEL BYED,
,ME GANG YANG YANG RAB TU 'DAR, ,YANG YANG RAB TU

RGOD PA DANG, ,YANG YANG GA-YON DU 'KHOR BA DANG, ,YANG YANG SA
LA REG BYED CING, ,THIG LE NAG PO SOL BA'I MDOG ,MYUR DU RIGS NI
ZAD 'GYUR NGES, ,GANG ZHIG RGYAL PO'I DRUNG GNAS PA'I, ,SDE DANG
BDAG PO 'JOMS PAR STON, ,MDOG NGAN DU BA'I MDOG

LTAR GNAG ,MDOG LJANG SNA TSOGS MDOG RTZUB PA, ,PA LA SHA DANG
'BRU MAR MDOG ,'DOD PA'I DON RNAMS NYAMS PAR BYED, ,RE DRI NYA
YI DRI LTAR NGAN, ,CHU SKYES SROG CHAGS DRI DANG LDAN, ,GAL TE
ME NI 'DI LTAR 'GYUR, ,GTZO BO RNAM PAR LTUNG BAR BRJOD, ,TZA dA
TZA dA

@014B ZHES SGRA DANG, ,TSAM TSAM ZHES PA'I SGRA DANG LDAN, ,SIM
SIM GIS NI SGRA BDAG NYID, ,RDO RJE'I SGRA NI DON NYAMS BYED,
,MDUNG DANG RAL GRI MDA' DANG SBRUL, ,RNGA MO BA LANG MGO LTA
BU, ,'JIGS RUNG RNAM PA GANG DE MTHAR, ,ZHES GSUNGS SO, ,RDO RJE
MKHA' 'GRO

LAS, BSREG RDZAS TSIG PA HA CANG MYUR BA YANG NGAN PA DANG MNGON
SPYOD LA DE DAG BZANG BA DANG DE LA BZANG BA GZHAN RNAMS LA MI
SHIS PAR BSHAD LA, SNGAGS MKHAN MES HA CANG GDUNG BA YANG MI DGE
BA'I LTAS SO, ,BGEGS YOD PAR SHES NA DE'I NYES

DMIGS BZLOG THABS 'OG NAS 'BYUNG BA LTAR BYA'O, ,'DIR SHINTI PA
DANG 'OD SNYES MAR GYI SREG BLUGS 'BUL BAR BSHAD PA DANG, RDO
RJE MKHA' 'GRO DANG SDOM 'BYUNG LAS DGANG BLUGS 'BUL BAR BSHAD
PA MI 'GAL TE, NYIN MO 'BYUNG GNAS KYI DKYIL CHOG

LAS MAR GYIS SREG PAS LAN BDUN BSREG PAR BYA'O ZHES SKABS 'DIR
GSUNGS PA LTAR MAR GYIS LAN BDUN BSREGS PA LA SREG BLUGS ZHES
BTAGS PA'AM YANG NA GZHUNG DER RDZOGS PA'I SREG BLUGS DANG CIG
SHOS KYI SREG BLUGS ZHES DGANG BLUGS

LA RDZOGS PA'I SREG BLUGS SU BSHAD PA LTAR YIN PA'I PHYIR RO,
,LNGA PA LA GNYIS, KHA LTA PHYOGS DANG 'DUG STANGS LA SOGS PA'I
KHYAD PAR DANG, BDAG MDUN GYI LHA'I RNAL 'BYOR LA SOGS PA'I
KHYAD PAR RO, ,DANG PO NI, KHA LTA PHYOGS NI RTOG BDUN LAS, ZHI
BA LA

SHAR DANG RGYAS PA LA BYANG DBANG LA NUB DANG BSAD BSKRAD LA LHO
DANG RENGS PA LA BYANG DU LTA BAR BSHAD DO, ,DBANG GI DGUG PA NI
DBANG DANG 'DRA BA LA KHA GYEN DU LTA'O, ,LHA MNYES PAR BYED PA
LA KHA NUB TU LTA BAR 'OD SNYE LAS GSUNGS TE 'DI NI SNGAR BSHAD
PA'I LHA DBANG

@015A *, ,DU BYED PA'O, ,DRAG PO'I DGUG PA YANG DRAG PO DANG
'DRA LA DBYE BA BSAD PA DANG RMONGS PA RENGS PA DANG 'DRA BAR
BYA'O, ,'OD SNYE LAS RMONGS RENGS LA DBANG LDAN DANG BSKRAD PA
LA ME DANG DBYE BA LA SRIN POR LTA BAR BSHAD DE 'DI

DANG CUNG MI 'DRA'O, ,KHA CIG DBANG DGUG DANG ZHI PA LA DKYIL
'KHOR DANG MA 'BREL NA SNGAR LTAR YIN LA 'BREL NA SNGA MA LA
SHAR DANG PHYI MA LA NUB TU LTA BA YIN ZHES GSUNG MOD KYANG,
DPAL 'DZIN GYIS DKYIL 'KHOR MCHOD PA'I ZHI BA'I SBYIN SREG LA

KHA SHAR DU LTA BA DANG, 'OD SNYE LAS KYANG, ZHI RGYAS DBANG
DANG MNGON SPYOD LA, ,DKYIL 'KHOR GYI NI SHAR DANG LHO, ,NUB
DANG BYANG DU THAB KHUNG RNAMS, ,SHAR BYANG NUB LHO KHA BLTAS
PA'I, ,ZHES GSUNGS SHING, NYIN MO 'BYUNG GNAS KYIS DKYIL 'KHOR
DANG 'BREL

BA LA YANG SNGAR BZHIN BSHAD DO, ,'DUG STANGS NI ZHI BA LA BDE
BA'I STAN LA PADMA'I 'DUG STANGS BYA STE DE NI BYIN PA GA-YAS
PAR BYIN PA GA-YON PA BZHAG STE PUS MO GNYIS SMAD PA'O, ,RGYAS
PA LA BZANG PO'I 'DUG STANGS TE DE NI STAN MTHON PO LA GNAS TE

RKANG PA GNYIS DRANG POR BSRANG BA'O, ,DBANG DANG DE'I DGUG PA
LA MTHO ZHING BDE BA'I STAN LA RDO RJE SKYIL KRUNG BYA STE DE NI
BRLA GA-YAS PA DANG BYIN PA'I DBUS SU RKANG PA GA-YON PA BZHAG
NAS DE'I STENG DU BRLAB GA-YON PA DANG BYIN PA'I DBUS SU RKANG
PA GA-YAS PA

BZHAG PA'O, ,MNGON SPYOD LA STAN SRA BA'AM BSGRUB BYA'I GZUGS
BRNYAN GYI BRANG LA GNAS PA 'AM, STAN MED PAR TZOG PUR GNAS TE
RKANG PAS RKANG PA MNAN PA DANG KHRO BO'I SKYIL KRUNG STE DRAG
PO'I DGUG PA LA YANG DE LTAR DANG RMONGS RENGS LA RDO RJE SKYIL

@015B KRUNG DANG DBYE BA RKANG BA ZLOG STE 'DUG PAR 'OD SNYE LAS
BSHAD DO, ,BSAM PA NI ZHI BA LA BYAMS PA DANG SNYING RJE'I SEMS
DANG RGYAS PA LA DGA' ZHING TSIM PA'I YID DANG DBANG LA CHAGS
PA'I SEMS DANG DRAG PO LA RGYU'I KUN SLONG GI TSE SNYING RJE
DANG DUS KYI

KUN SLONG NI RTZUB PA'I SEMS DANG LDAN PAS BYA STE PHYI MA LA
SOS SO 'CHA' ZHING MIG GDONG TSUGS SU LTA LA BZHIN KHRO GNYER
CAN DU BYA'O, ,CHAS GOS NI 'JAM PO GSUM LA KHRUS BYAS LUS DRI
ZHIM POS BYUGS LA GOS DKAR PO DANG RGYAN DANG PHRENG BA SER PO
CAN GYI GOS

SNA TSOGS PA DANG RGYAN DANG GOS DMAR PO CAN NO, ,DRAG PO LA NI
RGYAN DANG GOS SNGON PO 'AM KHRAG GAM CHUS GSHER BA'I GOS TE
RMONGS RENGS LA SER PO'O, ,LAS THAMS CAD PA LA NI LAS SO SO DANG
MTHUN NO, ,GNYIS PA LA GNYIS, BDAG MDUN GYI LHA'I RNAL

'BYOR JI LTAR BYA BA DANG, ME'I MCHOD SBYIN GYIS DNGOS GRUB
'GRUB PA'I SGO BSHAD PA'O, ,DANG PO NI, ME LHA THOG MTHA' GNYIS
KYI SKABS SU BDAG MDUN GYI LHA GNYIS 'DRA BA MI DGOS MOD 'ON
KYANG BAR GYI SKABS SU SBYIN SREG 'BUL BA'I LHA'I GTZO BO

DANG BDAG BSKYED KYI LHA GNYIS 'DRA BA DGOS SAM MI DGOS SNYAM NA
'DI LA 'OD SNYE LAS, RANG YANG RANG GI LHAG PA'I LHA NYID LAS
DANG RJES SU MTHUN PA'I RNAL 'BYOR DANG LDAN PA 'AM YANG NA THAB
KHUNG DU BKOD PA'I LHA'I RNAL 'BYOR DANG LDAN PA'O, ,ZHES THAB

KHUNG DU LHA GANG BYED KYANG BDAG BSKYED RANG GI LHAG PA'I LHA
GCIG PUS BYED PA DANG THAB KYI LHA'I RNAL 'BYOR GYIS BYED PA
GNYIS GSUNGS LA, LAS THAMS CAD PA LA THAB KHUNG DU RANG GI LHAG
PA'I LHA NYID 'GOD PAR GSUNGS KYANG DE'I BDAG BSKYED LA'ANG
@016A *, ,SNGAR LTAR GNYIS GSUNGS PAS RANG GI LHAG PA'I LHA
KHO NA THAB KHUNG DU 'GOD PAR MA NGES SO, ,ME LHA LAS GZHAN
PA'I 'JIG RTEN PA'I LHA THAB TU BKOD NAS SBYIN SREG BYED NA NI
PHAL CHER LHA GNYIS MI 'DRA BAR BYA'O, ,DE'I

BYED TSUL NI 'OD SNYE LAS DAM TSIG PA BSKYED PA DANG YE SHES
PA GZHUG PA DANG DAM TSIG BSGRAG PA DANG DE LA MCHOD PA DANG
BSREG RDZAS DBUL BA DANG MTHAR GSHAGS PA RNAMS ME LHA BZHIN DU
BYA BAR GSUNGS TE SNGA RTING DU ME LHA LA SBYIN SREG BYED PA
'DI

LA'ANG BYA'O, ,LHA'I KHA DOG NI RTOG BDUN LAS, LAS KYI RJES SU
'BRANG BA'I LHA'I SBYOR BA DMIGS NAS ZHES GSUNGS SHING DBANG
GI SKABS SU DMAR PO SGOM PAR BSHAD PAS ZHI SOGS GSUM LA DKAR
SER DMAR PO DANG BSAD BSKRAD DBYE BA GSUM LA

NAG PO DANG RMONGS RENGS LA SER POR BYA'O, ,'OD SNYE LAS, LAS
SO SO BA DANG THAMS CAD PA GNYIS KA LA LHA'I GZUGS DANG RGYAN
LA SOGS PA LAS SO SO'I KHA DOG DANG MTHUN PAR GSUNGS PAS DKYIL
'KHOR MCHOD PA DANG, BSNYEN PA'I KHA SKONG DANG

LAS THAMS CAD PA RNAMS LA'ANG LAS SO SO'I KHA DOG CAN DU BYA
DGOS SO, ,RTOG BDUN GYI 'GREL PA GNYIS DANG AA MO GHA CHUNG
BA'I SBYIN SREG GNYIS SU 'DAS PA'I LHA GTZO BO RKYANG PA LA
GZHAL YAS KHANG MED PAR SKYED PA LTAR NA RLUNG GI GDAN SGOM PA
NAS

BYA BA'AM, YANG NA GZHAL YAS KHANG DANG BCAS PA SGRUB THABS
BZHIN BSKYED, LHA ZHE DGU MA LA SOGS PA YIN NA GZHAL YAS KHANG
LHA RDZOGS PA DANG BCAS PA SGRUB THABS BZHIN DU BSKYED DO, ,AA
MO GHA CHUNG BAS DRAG PO'I SBYIN SREG TU ZHAL DGU GA'I KHA DOG
SOR

@016B BZHAG BYAS LA 'OD SNYE LAS KYANG LAS BZHI'I ME LHA'I
SKABS SU RTZA ZHAL GYI KHA DOG LAS SO SO DANG MTHUN PAR MDZAD
NAS ZHAL LHAG MA RNAMS KYI KHA DOG MI SGYUR BA MDZAD DO, ,ME
LHA'I SNYING KHAR SKYED PA LA DE KHO NA NYID KYI YE SHES DANG
ME LHA GNYIS NGO BO

GCIG TU BLTAS NAS SKYED PAR 'OD SNYE LAS BSHAD DE MAR ME MDZAD
BZANG PO'I GDAMS PA'O, ,GTZO BO LA 'BUL PA'I TSE DE'I LJAGS LA
BSTOBS PAS LHA THAMS CAD KYIS GSOL BAR MOS PA'AM LJAGS THAMS
CAD THA MI DAD DU MOS NAS PHUL NA LHA THAMS

CAD LA PHUL BAR 'GYUR BAR SHANTI PAS BSHAD DO, ,SBYIN SREG GI
'KHOR GSUM THAMS CAD DE KHO NAR CIR YANG MA GRUB PAR NGES PA
BSKYED NAS BDAG DANG LHA DANG MCHOD SBYIN GYI RDZAS DANG THAB
DANG DGANG BLUGS LA SOGS PA RNAMS SGYU MA LTA BUR SHAR BA'I
NGANG NAS SBYIN SREG BYED

PA SHIN TU GAL CHE BAR GSUNGS PAS YANG YANG DE'I DRAN PA GSO
BAR BYA'O, ,GNYIS PA NI, ZHING DANG RTEN DANG BSAM PA DANG
MCHOD SBYIN GYI RDZAS MTSUNGS KYANG ME LA MCHOD SBYIN BYAS PA
NI LHA TSIM PA DNGOS GRUB 'GRUB PA LA GZHAN LAS CHES MCHOG TU 

GSUNGS PA NI MCHOD SBYIN BYED PA'I SGO ME'I DE NYID SHES PA LA
RAG LAS SO, ,DE YANG KHA SBYOR LA SOGS PA'I RGYUD RNAMS LAS,
LHA YI KHA NI ME RU GSUNGS, ,ZHES ME LHA'I ZHAL DU GSUNGS PA'I
ME NI ME LHA YIN TE RIG PA MCHOG LAS, DRANG

SRONG CHEN PO KHYOD NI LHA THAMS CAD KYI ZHAL YIN NO ZHES ME
LHA LA GSUNGS PA'I PHYIR RO, ,'O NA ME LHA RNAMS KYI ZHAL JI
LTAR YIN SNYAM NA, SBYIN SREG GI ME NI LHA LA PHUL BA'I BSREG
RDZAS RNAMS ZA BA'I SGO YIN PAS NA LHA'I KHA ZHES PA'I THA
SNYAD 'THOB LA ME DE NYID

@017A *, ,NI ME LHA'I NGO BOR BSKYED DGOS PA'I PHYIR ME NI LHA
RNAMS KYI ZHAL DU GSUNGS SO, ,RAm LAS ME LHA SKYED PA YANG RAm
GYIS MTSON PA'I ME NYID ME LHAR SKYED PA'I DON YIN TE, RANG GI
SA BON LAS GZUGS PHUNG RNAM SNANG DU

SKYED PA DANG 'DRA'O, ,DES NA ME LHA GSHEGS GSOL GYI SKABS SU
MTSO SKYES LA SOGS PAS KYANG YE SHES PA GSHEGS NAS DAM TSIG
PA'I ME LHA ME 'BAR BA'I RNAM PAR GYUR PAR BSHAD PAS SBYIN
SREG GI ME DANG ME LHA GNYIS NGO BO GCIG TU MOS PAR BYAS

NAS ME LA SREG RDZAS SREG DGOS SO, ,ME DANG ME LHA NGO BO GCIG
TU BSKYED PA'I DAM TSIG PA LA YE SHES PA'I ME LHA SPYAN DRANGS
NAS BYIN GYIS BRLABS PA'I ME LA RDZAS RNAMS BSREGS PAS 'JIG
RTEN LAS 'DAS PA'I LHAS DNGOS GRUB STZOL BA'I

SGOR 'GYUR BAS THOG MAR ME LHA BSKYED NAS SBYIN SREG BYED PA
YIN TE, RIG PA MCHOG LAS, GNOD SBYIN GYI BDAG PO BDAG 'ONG BA
NI DNGOS GRUB 'GRUB PA'I RGYUR 'GYUR TE GANG GIS BDAG 'ONG BAR
'GYUR BA'I BDAG SPYAN DRANG BA'I GSANG SNGAGS BSHAD PAR

BYA'O ZHES ME LHAS PHYAG RDOR LA GSUNGS PA'I PHYIR RO, ,DE
LTAR NA SBYIN SREG GIS DNGOS GRUB SGRUB PA LA THOG MAR ME LHA
THAB TU 'GUGS PAR NUS PA GCIG GAL CHE LA DE YANG RIG PA MCHOG
LAS, LAS THAMS CAD LA'ANG THOG MAR PA LA SHA'I SHING GI MI
SPAR

NAS 'BRAS YOS ZHO DANG SBRANG RTZI DANG MAR DANG SBYAR BAS ME
LHA LA LAN STONG PHRAG BRGYAD SBYIN SREG BYAS NA LAS 'GRUB PA
DANG ME LHA BYON PA'I RTAGS KYANG ME'I DBUS SNGO BRENG NGE
'DUG PA DANG MTHA' SNGO BA DANG ME'I RTZE MO RGYAS PA DANG
RTZA BA SNGO ZHING MGYOGS PA RNAMS

@017B YIN PAR GSUNGS SO, ,'DI NI LHA DBANG DU BYED PA'I SBYIN
SREG LTAR BYA'O, ,GNYIS PA LA GNYIS, SPYIR BTANG ZHI BA'I CHO
GA DANG, LAS GZHAN RNAMS KYI CHO GA'I DMIGS BSAL LO, ,DANG PO
LA GSUM, SNGON DU BYA BA'I CHO GA DANG, DNGOS GZHI'I CHO GA
DANG, MJUG GI

CHO GA BSTAN PA'I, ,DANG PO NI, SNGAR BSHAD PA BZHIN CHO GA'I
YAN LAG THAMS CAD TSOGS PAR BYAS LA PADMA'I 'DUG STANGS KYI
KHA SHAR DU PHYOGS TE 'DUG NAS BDAG SKYED KYI MCHOD RDZAS
RNAMS BSANG BA DANG SBYANG BA DANG BSKYED PA DANG BYIN GYIS
BRLABS NAS ZHI BA'I

LAS KYI KHA DOG DANG MTHUN PAR BDAG SKYED RDZOGS PAR SGRUB
THABS BZHIN DU BSGOMS, DE NAS SMRA BA GZHAN BCAD DE RDO RJE NI
THABS DANG DRIL BU NI SHES RAB DANG GNYIS KA YANG DON DAM PA'I
BYANG CHUB KYI SEMS KYI RANG BZHIN NO SNYAM DU MAS PA SHIN TU
BRTAN

PAR BYAS NAS, AOm SARBA TA TH'A GA TA SIDDHI BADZRA SA MA YA
TIshthA AA shA TV'Am DH'A RA Y'A MI HI HI HI HI HI H'Um H'Um
H'Um PHAt SV'AH'A, ZHES BRJOD CING RDO RJE GA-YAS PA'I MTHE
BONG DANG MING MED DANG AOm BADZRA GHA ndA H'Um ZHES BRJOD
CING DRIL BU GA-YON PA'I MTHE BONG DANG MING MED KYIS BZUNG
NAS DE

GA-YON PA'I DKUR BZHAG LA RDO RJE SEMS DPA' LA SOGS PA RNAMS
MNYES PAR BYA'O SNYAM DU BSAMS NAS H'Um YIG BRJOD PA SNGON DU
'GRO BAS, SEMS CAN RMONGS DANG 'BREL BA YI, ,RDO RJE GSOR BA
MDZES PA YIS, ,RNAM THAR CHOS KYI BYA BA STE, ,SPRO DANG BCAS
PAS RDO RJE BZUNG, ,

H'Um H'Um H'Um HO HO HO ZHES BRJOD CING RDO RJE GSOR BAR
BYA'O, ,DE NAS RDO RJE GA-YAS PA'I DKUR BZUNG BA'AM GSOR
ZHING, AOm BADZRA DHA RM'A RA nI TA PRA RA nI TA SAm PRA RA nI
TA SARBA BUD DH'A KshE TRA PRA TZA LI NI PRA DZNY'A P'A RA MI
TA N'A DA SVA BH'A WE BADZRA SATVA HRi DA YA SANTO shA NI H'Um
H'Um H'Um HO HO HO SV'AH'A,

@018A *, ,ZHES BRJOD CING DRIL BU'I DBUS KYI PHYOGS BRGYAD DU
LCE BSKYOD PAS DKROL BAR BYA'O, ,DE NAS BSANG CHU'I SNOD NAS
KU SHA'I RTZE MOS LAG PA GA-YAS PAS CHU BLANGS TE, LAS SNGAGS
BZLA ZHING RANG GI GA-YON NGOS NAS

GA-YAS SKOR DU THAB DANG RDZAS THAMS CAD DANG DGANG BLUGS DANG
RANG LA YANG BSANG GTOR BYA STE NANG MCHOD KYIS KYANG BSANGS
LA ME LHA'I MCHOD RDZAS RNAMS SBYANG ZHING BSKYED DE BYIN GYIS
BRLAB, SNGAR BSHAD PA'I PHYAG RGYA BCINGS LA AOm SV'AH'A ZHES
PAS

RDZAS RNAMS BKRUS PAR BSAM AOm A'A: SV'AH'A SA YAM SHING DANG
AOm SHR'I SV'AH'A SA ZHUN MAR DANG AOm DZRIm SV'AH'A SA 'BRU
DANG AOm KU RU KU RU SV'AH'A ZHES BRJOD PAS DE DAG LAS GZHAN
PA'I RDZAS RNAMS KYI MTSAN NYID DANG MI LDAN PA'I NYES SKYON
THAMS CAD SBYANGS

SHING DAG PAR BSAMS LA BSREG RDZAS THAMS CAD BDUD RTZI LNGA'I
NGO BOR BSKYED DO, ,SNGAR BSHAD PA'I ME YIG GSUM BRJOD PA SNOD
KYI NANG DU BZHAG ZHUN MAR GYI SGRON MES SBAR BAS LAS SNGAGS
BRJOD LA 'O MA CAN GYI SHING LA SOGS PA LA ME SBAR NAS

LAS SNGAGS BRJOD PA'I KU SHA'I RTZE MOS CHU BLANGS PA DANG
NANG MCHOD KYIS LAN GSUM DU GA-YAS SKOR DU BSANGS LA, GTZANG
ZHING SHIN TU SKAM PA'I RTZVA'I CHUN PO DANG BCAS PA DU BA MED
PA THAB TU BCUG NAS, AOm DZVA LA DZVA LA H'Um DANG H'Um YIG
BRJOD

DE RLUNG GA-YAB KYIS ME SBAR RO, ,LAS SNGAGS LAN BDUN TE MAR
KHU BLUGS GZAR BDUN GYIS RAB TU SBAR BAR BYA'O, ,DE NAS KU SHA
RNAMS LA AOm BADZRA SATVA AA ZHES PA 'DI LAN BDUN BZLAS NAS KU
SHA SNGO LJANG DRI MA MED PA MA GAS SHING 'DAB

@018B MA MA GRUGS PA HA CANG YANG MI RING BA GNYIS GNYIS RTZE
MO GSHIBS PA RANG GI GA-YON NGOS NAS THAB KYI KHA KHYER LA
RANG KHA GANG DU BLTA BA'I NGOS LA SHAR DU BYAS PA'I LUGS KYIS
RTZE MO SHAR DANG LHO DANG NUB DANG BYANG DU BSTAN PA SNGA
MA'I RTZE MOS PHYI MA'I RTZA BA NON PA

DKRAM ZHING, THAB KHUNG DU RTZE MO SHAR DU BSTAN PA'I KU SHA
BA LANG GI RNA BA LTA BU HA CANG MI RING BAS GA-YOG GO ,GNYIS
PA LA GSUM, THOG MAR 'JIG RTEN PA'I ME LHA MCHOD PA, BAR DU
'JIG RTEN LAS 'DAS PA'I ME LHA MCHOD PA, MTHAR 'JIG RTEN PA'I
ME LHA

MCHOD PA'I CHO GA'O, ,DANG PO LA GSUM, THAB DANG ME LHA BSKYED
CING YE SHES PA DANG BSRE BA, MCHOD CING BSTOD DE DAM TSIG
BSGRAG PA, BSREG RDZAS PHUL NAS SLAR YANG MCHOD PA'O, ,DANG PO
NI, BSANG CHUS THAB BSANG STE SVA BH'A WAS STONG PAR SBYANG
STONG PA'I NGANG LAS SNA

TSOGS PADMA DANG ZLA BA'I STENG DU SAm DANG RDO RJE LAS RDO
RJE 'DZIN PA DKAR PO DKAR MTHING DMAR BA'I ZHAL GSUM PHYAG
DRUG GI DANG PO GNYIS KYIS RANG 'DRA'I YUM LA 'KHYUD PA GA-YAS
'OG MA GNYIS RDO RJE RAL GRI GA-YON 'OG MA GNYIS RIN PO CHE
DANG PADMA 'DZIN PA ZHU BA LAS BYUNG

BA'I YE SHES KYI THAB KHA DOG DKAR ZHING DBYIBS ZLUM PA MU RAN
DANG KHA KHYER DANG BCAS PA, KHA KHYER LA 'KHOR LO'AM RDO
RJE'I PHRENG BAS BSKOR BA GRVA BZHIR ZLA PHYED RDO RJE MTSAN
PA DANG ZHING THOGS PA MED PAR BSKYED PA'I NANG DU, RAm LAS
SKYES PA'I ME GRU GSUM GYI DBUS

SU SNA TSOGS PADMA'I LTE BAR RAm LAS BGRANG PHRENG DE YONGS SU
GYUR PA LAS ME LHA SKU MDOG DKAR PO DKAR NAG DMAR BA'I ZHAL
GSUM PHYAG DRUG PA GNYUG MAR GNAS PA'I RIG MA DANG GNYIS SU
MED PA'I SKU PHYAG GA-YAS KYI DANG PO NA BGRANG PHRENG GNYIS
PAS

@019A *, ,MI 'JIGS SBYIN PA GSUM PA NA GRI GUG GA-YON GYI DANG
PO NA DBYIG GU RTZE GSUM PA GNYIS PA NA SPYI BLUGS GSUM PA NA
THOD PA BSNAMS PA GA-YON BRKYANG PA'I STABS KYIS BZHUGS PA
KHRO BO'I RGYAN RNAMS KYIS BRGYAN PA'I THUGS KAR ME GRU

GSUM PA RAm GYIS MTSAN PA BSGOM MO, ,DPAL 'DZIN GYI DGRA NAG
GI DKYIL CHOG KHA CIG LAS PHYAG GA-YAS DANG POS SPYI BLUGS
DANG GA-YON GNYIS PAS PHRENG BA BSNAMS SHING GA-YAS BRKYANG DU
BSHAD KYANG, DPAL 'DZIN GYI RJES SU 'BRANG BA'I RDO RJE

GRUB PA'I 'GREL PAR SNGAR BSHAD PA BZHIN 'BYUNG LA DPAL 'DZIN
GYI GSHED DMAR GYI DKYIL CHOG TU YANG GA-YON BRKYANG DANG
BGRANG PHRENG GA-YAS DANG SPYI BLUGS GA-YON DU BSHAD PAS 'GYUR
RAM YI GE CUNG MA DAG PAR MNGON NO, ,DAM TSIG PA'I THUGS KA'I
SA

BON GYI 'OD ZER LAS SPROS PA'I KHRO BO 'DOD RGYAL GYIS SHAR
LHO NAS BSGOMS PA DANG 'DRA BA'I ME LHA DRANG SRONG GI 'KHOR
GYIS BSKOR BA SPYAN DRANGS PAR BSAMS LA GA-YAS PA MI 'JIGS
PA'I PHYAG RGYAS MTHE BONG GA-YOB CING, AOm TSUR SPYON TSUR
SPYON 'BYUNG

PO CHE, ,LHA YI DRANG SRONG BRAM ZE MCHOG ,SREG BLUGS ZHAL BAS
BZHES SLAD DU, ,'DIR NI YANG DAG BSNYEN PAR MDZOD, ,AOm tAKKI
H'Um DZA ZHES PAS SPYAN DRANGS LA THAB KYI ME MTSAMS KYI KHA
KHYER GYI KU SHA'I GDAN LA BZHUGS PAR BSAM MO, ,LAS KYI SNGAGS
HR'I:

shtR'I DANG BSANG CHU GTOR LA PHYI 'BRANG GI BGEGS BSKRAR LA
CHU BZHI PHUL BA'AM BSDUS PA LA MOS NA DE MA BYAS PAR AOm
MUNGGA RA DZA: ZHES PAS DAM TSIG PA DANG NYE BAR DGUG ,AOm
DAndA H'Um GIS DAM TSIG PA LA GZHUG ,AOm PADMA BAm GYIS DBYER
MED DU BCING, AOm

@019B KHA dGA HO: YIS DBANG DU BYA STE RDOR DRIL GYIS 'KHYUD
PA'I TSUL DANG LDAN PA'I PHYAG RGYA GNYIS KYIS SE GOL GTOG PA
SNGON DU 'GRO BAS GZHUG PA SOGS BYA'O, ,GNYIS PA NI, DE NAS
AOm A'A: HR'I: PRA WA RA SAD K'A RAm BRO KshA n'Am PRA T'I
TZTSA H'Um SV'AH'A, ZHES PAS

KU SHA'I CHUN POS ZHAL BSIL GYI SNOD NAS BZED ZHAL DANG POR
LAN GSUM BSANG GTOR DBUL LO, ,SNOD DE NYID NAS MDZUB MOS ME
TOG BLANGS TE KHU TSUR KHE 'OG TU BSTAN NAS MTHE'U CHUNG NAS
RIM GYIS DGROL BA'I PHYAG RGYA DANG PRO Ksh'A n'Am GI GNAS

SU AA NYTZA M'A n'Am BCAS LA BZED ZHAL DANG POR ZHAL BSIL
DANG, RDO RJE SNYIM PA KHA PHYE BA'I PHYAG RGYA DANG AARGHAm
GYIS BZED ZHAL GNYIS PAR MCHOD YON DANG KHU TSUR BCINGS NAS ME
TOG BLANGS TE LAN GSUM BSKOR NAS KHU TSUR KHA GYEN DU BSTAN
PA'I

MDZUB MO NAS RIM GYIS DGROL BA'I PHYAG RGYA DANG P'A DYAm GIS
BZED ZHAL GSUM PAR ZHABS BSIL DBUL ZHING, ME LHA'I SNGAGS KYIS
MTHAR AOm BADZRA BU shPE A'A: H'Um ZHES SOGS BTAGS LA NYER
SPYOD ROL MO DANG BCAS PA DANG NANG MCHOD KYIS KYANG MCHOD

DE, 'JIG RTEN DBANG PHYUG TSANGS DBANG MGON GYI SRAS, ,ME
LHA'I RGYAL PO tAKKIS DBANG BSKUR BA, ,SHES RAB MCHOG GIS NYON
MONGS THAMS CAD SREG ,'DZIN BYED ME LHA NYID LA RNAM PAR 'DUD,
,TSANGS PA 'JIG RTEN MGON GYI SRAS, ,ME LHA'I RGYAL PO

DRANG SRONG MCHOG ,'BYUNG PO YONGS SU BSKYANG BA'I PHYIR,
,THUGS RJE'I DBANG GIS SKUR SPRUL PA, ,RIG SNGAGS GRUB PA'I
DRANG SRONG TSUL, ,NYON MONGS SREG PA'I SHES RAB 'OD, ,BSKAL
PA'I ME BZHIN GZI BRJID 'BAR, ,MNGON SHES RDZU 'PHRUL ZHABS
DANG LDAN,

@020A *, ,THABS KYIS SPRUL PA'I THEG PA LCIBS, ,RIG SNGAGS
GSUNG ZHING BGRANG 'PHRENG 'DZIN, ,BDUD RTZI BCUD LDAN GHU ndE
BSNAMS, ,CHOS KYI BDUD RTZI YONGS LA BSIL, ,NYES PA'I SKYON
BRAL TSANGS PAR SPYOD, ,'JIG RTEN GNAS KYANG MYA NGAN

'DAS, ,ZHI BA BRNYES KYANG THUGS RJE CHE, ,DE BAS BSTOD DE
PHYAG KYANG 'TSAL, ,ZHES PAS BSTOD DO, ,AOm BADZRA AA NA LA
MAH'A BH'U TA DZVA LA DZRA LA YA SARBA BHA SMI KU RU SARBA DU
sHtRAn H'u PHAt TRI SHY'I DZA : H'Um BAm HO: SA MA YA TV'Am SA
MA YA HO ZHES LAN GSUM DU DAM TSIG BSGRAGS

SO, ,GSUM PA NI, DE NAS MA LHA'I LJAGS RDO RJE'I RNAM PA CAN
DKAR PO LA RAm YIG DANG, DGANG BLUGS KYI KHA LA YAm YIG 'OD
ZER DANG BCAS PA DGOD DO, ,KHA NI MTSO SKYES DANG DAM TSIG RDO
RJES DGANG BLUGS KYI NANG DU DANG MI THUB ZLA BAS DGANG BLUGS
KYI NANG GI RDO RJE'I

MTSAN MA LA SA BON BKOD PAR BSHAD PA LTAR YIN NO, ,LAG PA
GA-YON PA KHU TSUR BCINGS PA'I STENG NAS MTHE BOS BKAB PA DE
BZHIN GSHEGS PA'I KHU TSUR DU BYAS PA'I MDZUB MO BSKYANG LA
GAN RKYAL DU BYAS PAS DGANG GZAR MAR GYIS BKANG PA BZUNG,
,GA-YAS PA

YANG DE BZHIN GSHEGS PA'I KHU TSUR DU BYAS PA KHA THUR DU PHUB
PAS BLUGS GZAR GYI YU BA BZUNG BA GA-YON PA'I MDZUB MO'I THAD
DKAR GA-YAS PA'I KHU TSUR BZHAG NAS DGANG GZAR GYI KHAR BLUGS
GZAR GYI MGO BZHAG NAS 'DZIN PA BYANG CHUB MCHOG GI

PHYAG RGYAS LAG PA GNYIS PUS MO'I NANG NAS PHYIR MI 'DA' BAR
GA-YAS SU BSKOR TE ME LHA'I ZHAL CUNG ZAD GDANGS BAR DGANG
BLUGS GSUM MAM BDUN ME LHA'I SNGAGS SAM DGANG BLUGS KYI SNGAGS
SAM MAR GYI SREG BLUGS KYI SNGAGS LA SPEL TSIG

@020B BTAGS PAS PHUL NAS 'DOD DON LA GSOL BA BTAB PAS 'PHRIN
LAS MDZAD PAR ZHAL GYIS BZHES PAR BSAM MO, ,SNGAGS DANG PO NI,
AOm AA GNA YE A'A DLI BYA A'A D'I BYA A'A BI SHA A'A BI SHA
MAH'A SHR'I YE HA BYA KA BYA B'A H'A N'A YA SV'A H'A, ,ZHES
PA'O, ,GNYIS PA NI, AOm NA MA:

SA MANTA BUDDH'A N'Am AA GNA YE SV'AH'A, ZHES PA'O, ,GSUM PA
NI, AOm AA GNA YE SV'A H'A, ZHES PA STE DE DAG LA SV'A H'A'I
SNGON DU SDIG PA'AM NAD DAM GDON LA SOGS PA THAMS CAD SHANTIm
KU RU ZHES SBYAR RO, ,SKABS 'DIR ME LA BGEGS YOD MED BRTAGS TE
MED NA MI DGOS

LA YOD NA ME LA BSANG GTOR DANG HR'I : shtR'I : BSRUNGS TE
SNGAGS DE LA BGEGS THAMS CAD SHAnTI KU RU ZHES SPEL TSIG DANG
SBYAR TE DGANG BLUGS BDUN ME LHA LA PHUL NAS SLAR YANG ME
LHA'I SNGAGS SAM LAS SNGAGS KYIS BSANG GTOR BYAS NAS DGANG
BLUGS

BDUN NAM GSUM MAM GCIG ME LHA'I SNGAGS KYIS DBUL LO, ,DE NAS
YAM SHING RNAMS BYANG CHUB KYI SHING GI RANG BZHIN GYI BDUD
RTZIR MOS NAS PHUL BA'I 'OG TU MAR KHU DANG DE NAS SNGAR BSHAD
PA'I RIM PA BZHIN DU DBUL, DA DAG GI SNGAGS NI, AOm BO DHI

BRi KshA YA SV'A H'A, BYANG CHUB KYI SHING GI'O, ,AOm AA GNA
YE SV'A H'A, MAR KHU'I 'O, ,AOm SARBA P'A BAm DA HA NA BADZRA
YE SV'A H'A, TIL GYI'O, ,AOm BADZRA A'A YU shE SV'A H'A, DUR
BA'I 'O, ,AOm BADZRA PU sht'A YA SV'A H'A, 'BRAS MA GRUGS PA'I
'O, ,AOm SARBA SAm B'A DE SV'AH'A, ZHO ZAN DANG ZAS MCHOG
GI'O, ,AOm

AA PRA TI HA TI BADZR'A YE SV'A H'A, KU SHA'I 'O, ,AOm SARBA
AANVA SI DDHA YE SV'AH'A, NYUNGS KAR GYI'O, ,AOm BADZRA BI DZA
YE SV'A H'A, SO BA'I 'O, ,AOm MAH'A BE G'A YA SV'A H'A, ,NAS
KYI'O, ,AOm MAH'A B'A L'A SV'A H'A, SRAN MA'I 'O, ,AOm BADZRA
GHA SMA RI SV'AH'A, GRO'I 'O, ,DE RNAMS LA SV'A H'A'I SNGON DU
SPEL 
@021A *, ,TSIG BTAGS TE DPER NA SDIG PA ZHI BA'I SBYIN SREG BYED
NA GZI BRJID PHUN SUM TSOGS PA LA BAR DU GCOD PA DANG SDIG PA
THAMS CAD SHANTI@ KU RU ZHES SPEL BA LTA BU'O, ,BSGRUB BYA'I
MING BCUG PA 'AM MA BCUG NA'ANG DE'I SDIG PA SOGS

ZHI BA'I DON DU BSAMS NAS BYAS PAS KYANG 'GRUB PAR 'OD SNYE LAS
GSUNGS SO, ,YAM SHING DANG KU SHA DANG DUR PA RNAMS LAG PA
GA-YAS PA'I MTHEB SRIN GYIS MCHOG SBYIN PA'I PHYAG RGYAS RTZE MO
LHA LA BSTAN LA DBUL LO, ,DE LTAR SREG RDZAS RNAMS SNYAN PA'I

GDANGS GYIS PHUL NAS ZHAL BSIL DANG BSANG GTOR BYA'O, ,SKABS
'DIR ME MTSAMS SU BZHAG PA DANG ME 'BAR BA'I RNAM PAR GYUR BA
SOGS LNGA GSUNGS KYANG 'DIR NI THUGS KAR 'DAS PA'I LHA SKYED PAS
BZHUGS SU GSOL BAR BYA'O, ,GNYIS PA NI, DKYIL 'KHOR

SGRUB MCHOD DANG 'BREL NA ME LHA'I THUGS KAR BHRUm@ LAS GZHAL
YAS KHANG GDAN DANG BCAS PA BSKYED LA LHA RNAMS KYI SNGAGS ZLO@
ZHING, ME TOG GIS LHA RNAMS SPYAN DRANGS LA ME TOG THAB TU DOR
BAS LHA RNAMS RANG RANG GI GDAN LA BZHUGS PAR BSAM DKYIL 'KHOR

DANG MA 'BREL NA SNGAR BSHAD PA BZHIN BSKYED NAS CHU BZHI DANG
BCAS PA'I MCHOD PA DANG BDUD RTZI MYANG BA DANG BSTOD PA BYA'O,
,DE NAS LHA'I LJAGS RDO RJE'I RNAM PA CAN KHA DOG DKAR PO LA RAm
BKOD LA LAS SNGAGS LA SPEL TSIG BTAGS PA'I DGANG@ BLUGS GSUM MAM

BDUN PHUL NAS GSOL BA BTAB PAS 'PHRIN LAS MDZAD PAR ZHAL GYIS
BZHES PAR BSAM MO, ,YAM SHING LA SOGS PA RNAMS LA LAS SNGAGS LA
RDZAS SNGAGS SPEL TSIG DANG BCAS PA BTAGS PA 'AM, DE MA GRUB NA
LAS SNGAGS RKYANG PA LA SPEL TSIG GDAd

@021B LA DBUL TE SPEL TSIG RE RE NAS SPYAR MA NUS NA BDUN BDUN
GYI MTHAR DANG DE YANG MA GRUB NA THOG MTHA' GNYIS SU GDAGS SO,
,'KHOR GYI LHA LA NI BDUN NAM GSUM LA SOGS PA CI TZAM 'BYOR PA
RANG RANG GI SNGAGS LA SPEL TSIG GDAGS LA DBUL LO, ,DE LTAR

RDZAS RNAMS PHUL NAS LAS BCOL BA'I DUS SU LHA RNAMS KYI THUGS KA
NAS SPROS PA'I SANGS RGYAS RNAMS KYIS BUM PA DKAR PO BDUD RTZI
DKAR POS BKANG BA THOGS NAS BSGRUB BYA ZLA BA'I DKYIL 'KHOR LA
GNAS PA LA KHRUS BYAS PAS SDIG SGRIB DANG NAD GDON LA SOGS

PA THAMS CAD DAG NAS LUS SHEL LTAR GYUR PAR BSAM MO, ,RDZOGS
PA'I MTHAR YANG DGANG BLUGS 'BUL ZHING LAS SNGAGS KYIS MCHOD YON
PHUL TE BSANG GTOR DANG ZHAL BSIL DANG AOm BADZRA WA SA SYA SV'A
H'A, YIS GOS GSAR PA DANG, AOm BADZRA TAMBU LA SV'A H'A SA SO
RTZI PHUL

LA NANG MCHOD DANG BCAS PAS MCHOD BSTOD DE PHYAG BYAS NAS
MCHOD
YON DBUL LO, ,DE NAS ME TOG DANG BCAS PA'I THAL MO SNYING KHAR
SBYAR NAS YO BYAD MA TSAD PA LA SOGS PA'I NYES PA ZHI BA'I DON
DU, GANG YANG BDAG BLO RMONGS PA YIS, ,NYES BYAS CUNG ZAD

GANG BGYIS PA, ,GANG PHYIR LUS CAN SKYABS YIN PHYIR, ,MGON KHYOD
DE KUN BZOD PAR MDZOD, ,MA RNYED YONGS SU MA SHES DANG, ,GANG
YANG NUS PA MA MCHIS PAS, ,'DIR NI BYA BA GANG BGYIS PA, ,DE KUN
GTZO BOS BZOD MDZAD RIGS, ,ZHES BRJOD DE BCOM

LDAN 'DAS LA BZOD PAR GSOL NAS NAD GDON ZHI BA LA SOGS PA'I 'DOD
DON 'GRUB PAR GSOL BA BTAB STE CHAD LHAG GI NYES PA ZHI BAR BYA
BA'I SEMS KYIS AOm BADZRA STVA A'A: ZHES MANG DU BRJOD NAS GSHIN
RJE GSHED KYI YI GE BRGYA PA BZLAS PAR BYA'O, ,

@022A *, ,DE'I RJES LA AOm KHYED KYIS SEMS CAN DON KUN MDZAD,
,RJES SU MTHUN PA'I DNGOS GRUB STZOL, ,SANGS RGYAS YUL DU GSHEGS
NAS KYANG, ,SLAR YANG 'BYON PAR MDZAD DU GSOL, ,ZHES BAS BSKUL
NAS AOm A'A: AOm YA M'ANTA KA H'Um PHAt

H'Um MU: ZHES BRJOD DE YE SHES PA GSHEGS NAS DAM TSIG PA BDAG LA
BSDU'O, ,GSUM PA NI, DE NAS SLAR YANG THAB KYI ME LHA LA PHYI
NANG GI MCHOD PAS MCHOD NAS BSANG GTOR DANG ZHAL BSIL DANG SO
RTZI DANG GOS GSAR PA YANG PHUL LA SREG RDZAS LHAG MA RNAMS

KYIS SBYIN SREG BYAS PA'I MTHAR DRIL BU DKROL ZHING BSTOD DO,
,RAB GNAS LA SOGS PA'I SKABS SU GZHAN DON DU SBYIN SREG SGRUB NA
NI YON PHUL BA'I SLOB MA'I MTHE BONG GA-YAS PA RANG GI GA-YON
PA'I MTHE'U CHUNG GIS BZUNG STE THAB KHUNG LA LAN GSUM DU BSKOR

BA BYAS TE BLUGS GZAR GYIS DE'I MGO LA GA-YAS SKOR DU BSKOR TE
LAN BDUN DU BSREG BLUGS BYAS TE DGANG BLUGS 'BUL DU GZHUG GO
,'KHYIL PA BZLAS PA'I SRUNG SKUD DKAR PO SLOB MA'I LAG PA LA
BCINGS LA BSANG GTOR BYA'O, ,RGYAL PO DANG 'JIG

RTEN SKYONG BA DANG SEMS CAN THAMS CAD DANG SLOB MA RNAMS DANG
GANG LA MNGON PAR 'DOD PA RNAMS KYI RE RE ZHING LAN GSUM MAM RA
RE'I SREG BLUGS DBUL BAR BYA'O, ,YON YANG 'BUL DU GZHUG GO ,ZHES
GSUNGS PAS 'BYOR NA DE DAG GI YANG DGE BAR DMIGS

LA DGANG BLUGS DBUL ZHES 'OD SNYER SKABS 'DIR GSUNGS LA, NYIN MO
'BYUNG GNAS KYIS DKYIL 'KHOR SGRUB MCHOD KYI 'OG BDAG 'JUG GI
GONG DU LHA MCHOD PA'I SBYIN SREG 'DAS PA'I LHA LA RDZAS RNAMS
KYI SREG BLUGS TSAR NAS DGANG

@022B BLUGS MA PHUL BA'I GONG DU BYED PAR BSHAD CING BYA BA'I
YUL NI DBANG ZHU BA'I SLOB MA LA SOGS PA DANG BYED PA PO NI SLOB
DPON RANG NGAM GZHAN GYIS KYANG BYA BAR BSHAD DO, ,DE LA SNGA MA
LTAR NA, 'JIG RTEN PA'I ME LHA LA DBUL LA PHYI MA LTAR NA 'DAS
PA'I LHA LA 'DUL BA'O, ,

DE NAS ZHABS BSIL PHUL LA BSANG GTOR DANG MCHOD PAS MCHOD NAS
GTOR MA SGRUB THABS BZHIN BYIN GYIS BRLABS TE ME LHA'I LJAGS LA
AA KA RO BTAGS PAS LAN GSUM DU PHUL TE NYER SPYOD LNGAS MCHOD ME
STE BSREG BYA ZA BA'I LHA ZHES SOGS KYIS BSTOD,

MCHOD SBYIN GTOR MA 'DI SNOMS LA ZHES SOGS KYIS PHRIN LAS BCOL
LA MCHOD YON PHUL BZOD PAR GSOL TE 'DOD PA'I DNGOS GRUB ZHUS NAS
AOm BADZRA STVA A'A ZHES BRJOD DO, ,RANG GI DON DANG GZHAN GYI
DON, ,SGRUB BYED BSREG BYA ZA BA GSHEGS, ,JI BZHIN

DUS SU TSUR SPYON ZHING, ,BDAG GI DNGOS GRUB THAMS CAD SGRUBS,
,ZHES PAS BSKUL LA AOm MU: ZHES BRJOD CING YE SHES PA RANG GNAS
SU GSHEGS NAS DAM TSIG PA ME 'BAR BA'I RNAM PAR GYUR PAR BSAM
MO, ,GSUM PA NI, SREG RDZAS KYI LHAG MA'I RDZAS LNGA'I

'O THUG SBYIN SREG GI ME LA BSGRUBS NAS LONGS SPYOD NA SDIG PA
'DAG PAR GSUNGS PAS DE BSGRUBS PA'I TSUL NI 'O MA DANG 'BRAS MA
GRUGS PA DANG MAR DANG SBRANG RTZI DANG KA RA RNAMS RANG GI
LHA'I SA BON LAS BYUNG ZHING, LAS DANG RJES SU MTHUN PA'I DRIS
BYUGS PA

MGUL BAR ME TOG PHRENG BAS BCINGS PA'I SNOD NAG PO MA YIN PA
THAB KHUNG GI ME LA MANYDZI'I STENG DU BZHAG PA'I NANG DU GZAR
BU GNYIS GANG RUNG GIS BLUGS LA RANG GI BDAG PO'I SNGAGS 'GYING
BA DANG BCAS PAS BZLOS SHING BSKOL TE BDUD RTZI RANG BZHIN GYI
'O THUG

@023A *, ,BSGRUB PAR BYA'O, ,DE NAS 'O THUG LA, AOm D'I BYA
A'AGNAS MA DHI DHY'AN PR'I nA NA SV'A H'A, ZHES PAS SNGAGS TE
RANG NYID RNAL 'BYOR LA GNAS NAS LHA DANG 'JIG RTEN SKYONG BA
DANG BDAG NYID TSIM PAR BYA'O, ,DE BZHIN GSHEGS PA'I

LHAG MA 'DI, ,SDIG PA RNAM PAR NYAMS BYED GSAL, ,ZHES PAS SBYIN
BDAG DANG LHAG MA DON DU GNYER BA RNAMS LA BGO BSHA'I BYA LA
BSNGO BA DANG SHIS BRJOD BYA'O, ,LONG YOD NA ME MA SHI'I BAR
DKRUGS PA DANG BRDAL BAR MI BYAS 'GOM PAR YANG MI BYA'O

MED NA ZHI BA LA 'O MA DANG RGYAS PA LA DRI'I CHAB SER PO DANG
DBANG LA 'O MA DMAR PO DANG DRAG PO LA 'O MA NAG POS ME GZHIL LA
THAB KYI THAL BA LA SOGS PA RNAMS LAS BUM DU BLUGS LA CHU BO LA
SOGS PA LA BSKUR RO, ,GNYIS PA LA GNYIS, DBANG

DRAG DANG RGYAS PA'I KHYAD PAR SPYIR BSTAN PA DANG, 'PHRIN LAS
SGRUB PA'I KHYAD PAR BYE BRAG TU BSHAD PA'O, ,DANG PO NI, SNGAR
BSHAD PA'I ZHI BA'I CHO GA BZHIN DU RGYAS PA LA SOGS PA GZHAN
GYI'ANG BYA STE KHYAD PAR NI SGREG RDZAS LA SOGS PA DANG SPOR
BA'I

MA GA-YAS PAS GA-YAS SKOR DU BSANG BA NI 'JAM PO GSUM 'DRA LA
DRAG PO LA GA-YON PAS GA-YON SKOR DU'O, ,SNGOR BA'I SHING YANG
ZHI RGYAS GNYIS 'DRA LA DBANG LA RANG GI BUD SHING SKAM PO DU BA
MED PA'I RTZVA DANG BCAS PA'O, ,DRAG PO LA RLON PA TSER MA

CAN DU BA DANG BCAS PA STE SBOR BA'I SGRON ME DANG GSO BA'I MAR
YANG TSE BA'I TIL MAR RAM MAR NAG GO ,THAB KYI STENG GI KU SHA
NI RGYAS BA LA RTZA MO BYANG DANG DBANG LA NUB DANG DRAG PO LA
LHOR BSTAN ZHING DANG PO GA-YON NGOS NAS KHA KHYER LA 'GREMS
PA'I KU SHA

@023B GNYIS KYI RTZE MO YANG DE LTAR RO, ,THAB KYI SKYED CHOG NI
GZHAN RNAMS LA RANG GI LHA'I SA BON LAS SKYED PA MANG YANG DPAL
'DZIN GYIS BZHED PAR RDO RJE 'DZIN PA YONGS SU GYUR PA LAS SKYED
PA YIN PA DBANG CHOS 'BYUNG SKYAD BYED KYI RDO RJE 'DZIN PA'AM
KUN TU BZANG PO

ZHES PA DE YIN TE 'JIGS BYED LA LA LE TAS SNGAR BSHAD PA LTA
BU'I RDO RJE SEMS DPAS CHOS 'BYUNG SKYED PAR BSHAD PAS DAR DBANG
DU BYAS PA'O, ,GDAN LA SNA TSOGS PADMA DPAL 'DZIN GYIS LAS THAMS
CAD PA'I SKABS SU BSHAD PA LTAR RDO RJE GRUB PA

DANG SO NA SHR'A GNYIS KYIS DAG PO LA YANG DE LTAR BSHAD PAS
DE'I LUGS KYIS LAS SO SO DANG 'DRA'O, ,ME LHA YANG DPAL 'DZIN
GYIS DGRA NAG GIS LAS THAMS CAD PA'I SBYIN SREG LA BSHAD PA NYID
SLOB DPON DE NYID KYIS 'JIGS BYED KYI DRAG PO'I

SBYIN SREG LA YANG BSHAD PAS KHA DOG MA GTOGS PA LAS BZHI KA LA
ZHAL PHYAG SOGS 'DRA BAR BYA'O, ,DPAL 'DZIN GYIS DRAG PO'I SBYIN
SREG TU DE DANG MI 'DRA BAR BSHAD DE GANG RUNG GIS CHOG GO ,ZHAL
GSUM GYI MDOG NI RTZA ZHAL DKAR MA GA-YAS GA-YON

GNYIS NAG PO DANG DMAR PO DANG RTZA ZHAL SAR PO DANG DMAR PO
DANG LJANG KHU YIN NA GA-YAS GA-YON GNYIS SNGON PO DANG DKAR PO
DANG SNGON PO YIN NA GA-YAS GA-YON DKAR PO DANG DMAR POR 'OD
SNYE LAS SO, ,LHA'I LJAGS NI RANG RANG GI KHA DOG CAN GYI RDO
RJE'I SBU GU'I RNAM PA

CAN NO, ,DGANG BLUGS 'BUL BA'I DUS SU LAG PA PUS MO'I NANG NAS
PHYIR MI 'DA' BA DANG GA-YON PAS DGANG GZAR DANG GA-YAS PAS
BLUGS GZAR 'DZIN PA DANG GA-YAS SU SKOR NAS ZHAL CUNG ZAD GDANGS
PAR SNYAN PA'I GDANGS KYIS 'BUL BA NI 'JAM PO

@024A *, ,GSUM 'DRA LA DRAG PO LA DE GSUM GO LDOG PA DANG ZHAL
SHIN TU GDANGS PAR NGA RO CHEN POS DBUL LO, ,RGYAS PA'I DGAD
BLUGS NI LAG PA GNYIS KHU TSUR DU BYAS PA'I MTHEB 'DZUB GNYIS
RTZE SPRAD PA'I RIN PO CHE'I KHU TSUR

DANG DBANG LA KHU TSUR GNYIS KYI MTHEB MDZUB RTZE SPRAD PA ZLUM
POR BYAS PA'I MDZUB MO'I PHYI NAS GUNG MOS DKRIS PA'I PADMA'I
KHU TSUR DANG DRAG PO RNAMS LA RDO RJE'I KHU TSUR GNYIS KYI
MDZUB MO BSGRENGS PA'I KHRO BO'I KHU TSUR GYIS BZUNG NGO, ,SPEL
TSIG NI

MING 'JUG MI 'JUG SNGAR DANG 'DRA ZHING RGYAS PA LA TSE DANG
BSOD NAMS SOGS PUshtIm KU RU AOm DANG, DBANG LA BA SHAm KU RU
HO: DANG DE'I DGUG PA LA CHE GE MO AA KARshA YA DZA: DANG GSAD
PA LA CHE GE MO M'A RA YA PHAt, BSKRAD PA LA CHE GE MO AUTZTSA
tA YA H'Um PHAt DBYE BA LA

CHE GE MO DANG CHE GE MO BI DVE shA YA PHAt, RENGS PA LA CHE GE
MO STVAm BHA YA LAm RMONGS PA LA CHE GE MO MO H'A YA PHAt CES
GDAGS SO, ,LHA DBANG DU BYED PA LA NI AOm HR'I: tRI: WI KRI T'A
NA NA MANTRA SIDDHI MA ME D'I H'Um H'Um H'Um PHAt PHAt SV'A H'A,
ZHES SLOB DPON BLO GROS BZANG POS

GSHED DMAR LAS GSUNGS PA LAS DPAGS TE SHES PAR BYA'O, ,'JAM PO
GSUM LA YAM SHING SOGS GA-YAS PA'I MTHEB SRIN GYIS 'BUL BAR 'DRA
LA DRAG PO LA NI GA-YON PA'I MTHEB SRIN GYIS SO, ,DBANG DANG
DRAG PO'I BSREG RDZAS RNAMS LA RDZAS SNGAGS SO SO

BA MI SNANG BAS GANG LA DBUL BA'I LHA'I SNGAGS NYID KYIS BYA'O,
,RGYAS PA SOGS GSUM LA YANG 'DAS PA'I LHA ME LHA'I SNYING KHAR
SKYED BA 'DRA LA, KHA DOG NI RGYAS PA LA SER DBANG DANG DE'I
DGUG PA LA DMAR GSAD PA DANG NGO DGUG PA DANG BSGRAD PA DANG
DBYE BA LA NAG PO

@024B RMONGS RENGS LA SER PO'O, ,GNYIS PA NI, BSGRUB BYA LA
'PHRIN LAS MDZAD PA'I DMIGS PA NI, RGYAS PA LA ZLA BA SER PO LA
GNAS PA'I BSGRUB BYA SER POR BSAM LA LHA RNAMS KYI THUGS KA NAS
SPROS PA'I SANGS RGYAS RNAMS KYIS BUM PA SER PO NAS BDUD RTZI
SER

POS DBANG BSKUR BAS LUS DANG DBANG THANG DANG TSE DANG SHES RAB
SOGS RGYAS PA DANG BUM PA NAS RIN PO CHE'I CHAR BAB PAS KHYIM
GANG BAR BSAM MO, ,DBANG LA ZLA BA DMAR PO LA GNAS PA'I BSGRUB
BYA KHA DOG DMAR POR BSAMS TE 'OD ZER DMAR PO LCAGS KYU LTA BUS

BKUG NAS RKANG PA GNYIS KYI DRUNG DU LHAG PAR BSAM PA DANG DE'I
DGUG PA LA RLUNG GI DKYIL 'KHOR LA GNAS PA'I YI GE DMAR PO'I
STENG DU BSGRUB BYA SKRA BSHIG NAS GNAS PA'I SNYING NAS LCAGS
KYUS PHUG MGRIN PA ZHAGS PAS BCINGS NAS 'ONG BAR BSAM PAR

DGRA NAG LAS GSUNGS TE YI GE NI AA DMAR POR DAM TSIG RDO RJES
BSHAD DO, ,'OD SNYER SPROS PA'I LHAS AUD PA LA DMAR PO KHA MA
BYE BA 'DRA BA'I MDAS SNYING PHUG NAS DBANG DU SDUD PA DBANG
DANG LCAGS KYUS PHUG CING ZHAGS PAS BCINGS NAS 'GUGS PA DE'I

DGUG PA'I KHYAD PAR DU BSHAD DO, ,RTOG BDUN LAS BSGRUB BYA BYE
BRAG PA LA LTOS PA'I DBANG DGUG BSHAD KYANG 'DIR SPYI'I DBANG DU
BYAS PA BSHAD PA'I SKABS SO, ,GSAD PA LA NI RANG GI MDUN DU ME'I
DKYIL 'KHOR GYI STENG NA BSGRUB BYA GCER BU SKRA BSHIG

PA NYAM THAG PA GNAS PAR BSAM, DE NAS RANG GI SNYING GA'I SA BON
LAS BYUNG BA'I KHRO BO'I TSOGS KYIS BSKOR BA'I SPRUL PA'I GZUGS
SONG STE DE'I SNYING GAR ZHUGS NAS DE BYIN GYIS BRLOB PA'I LHA
RNAMS LA MCHOD NAS 'DI NI 'DI LTA BU'I SDIG PA'I LAS BYED

@025A *, ,PAS NI NGES PAR DMYAL BAR 'GRO BAS 'DI NI KHYED RNAMS
KYIS BTANG NAS BYON 'TSAL ZHES GSOL BA GDAB PA LA LHA DANG BCAS
PA'I SRUNG BA RNAMS KHYER NAS 'ONGS PA LA MCHOD PA PHUL TE DE LA
SRUNG BA'I LHA RNAMS KHRO BO RNAMS

KYIS KHYER TE NAM MKHA' LA GSHEGS SHING SPROS PA'I KHRO BO RNAMS
RANG GI KHA NAS ZHUGS TE SNYING GAR BKOD LA MNYES PAR BYA'O, ,DE
NAS RANG GI SNYING GA NAS SPROS PA'I 'OD ZER LCAGS KYU 'DRA BAS
BSGRUB BYA DGUG STE SNGAR GYI GZUGS BRNYAN

LA BSTIMS PAS DE NYID BSGRUB BYA DNGOS SU BSAM MO, ,KHRO BO SNA
TSOGS PA MTSON CHA SNA TSOGS 'PHYAR BA SPRUL TE BSNAN ZHING DUM
BU BRGYA STONG DU BYAS NAS SHA TSIL DANG RUS PA RNAMS ZA ZHING
KHRAG KYANG 'THUNG BA DANG MDUN DU GSHIN RJE

NAG PO MA HE LA GNAS PA DBYUG TO DANG ZHAGS PA 'DZIN PA LTO BA
CHE LA ZHAL GDANGS PA DE'I SNYING GAR GNAS NAS ZA BAR BSGOM
ZHING GZUGS BRNYAN GYI RKANG PA GA-YON PA NAS BRTZAMS TE DUM BUR
BCAD CING SREG RDZAS SU PHUL BAS LHA RNAMS KYANG

GSOL BAR BSAM MO, ,BSKRAD PA LA YAm LAS RNGA MO DANG DE'I RGYAB
TU YAm LAS RLUNG GI DKYIL 'KHOR ZLA PHYED LTA BU'I STENG DU
BSGRUB BYA GCER BU SKRA BSHIG PA BRED PA BSAMS LA DE'I RGYAB TU
GSHIN RJE SKRA BSIL PA LA DBYUG PA THOGS PAS LHO

PHYOGS SU GDAS PAR BSAM MO, ,DBYE BA LA BSGRUB BYA GNYIS GCIG
RTA DANG GCIG SHES MA HE'I SNYING KHAR GNAS SHING MI MTHUN PAR
BSAMS NAS RTA DANG MA HE GNYIS 'THAB PAR BSAM MO, ,DGRA NAG LAS
RTA DANG MA HE'I RGYAB TU ZHON PA'I BSGRUB BYA GNYIS

@025B LAG NA MTSON CHA SNA TSOGS THOGS PA DANG, SPROS PA'I KHRO
BO'I TSOGS KYANG PHYAG GNYIS KAR 'KHOD NAS 'THAB PAR BSAM PAR
BSHAD DO, ,RENGS PA LA SA'I DKYIL 'KHOR GYI STENG NA BSGRUB BYA
SER POR BSAM LA DE'I STENG DU RI RAB DE'I STENG DU SA'I DKYIL
'KHOR

DE'I STENG DU SNA TSOGS RDO RJES MNAN PAR BSGOM SO, ,RMONGS PA
LA BSGRUB BYA LUG GI SNYING GAR BKUG NAS SA'I DKYIL 'KHOR BZHI
ZA MA TOG BZHIN DU KHA SBYOR BYAS PA'I NANG DU GNAS PAR BSAM MO,
,DE NAS MTHAR 'DOD PA'I DON LA GSOL BA GDAB STE,

RGYAS PA LA SHES RAB DANG TING NGE 'DZIN SOGS 'PHEL PA DANG
DBANG LA LHA RNAMS DBANG DU 'DU ZHING GANG ZHIG DBANG DU BYAS NA
BSTAN PA DANG SEMS CAN GYI DON RGYA CHEN PO 'GRUB PA'I SEMS CAN
RNAMS BDE BLAG TU DBANG DU SDUD CING 'GUGS PAR NUS PA

DRAG PO LA BSTAN PA 'JIG CING DKON MCHOG GSUM LA GNOD PA BYED PA
LA SOGS PA'I SEMS CAN DRAG PO MIN PA'I THABS KYIS MI 'DUL BA
RNAMS SNYING RJE CHEN POS JI LTAR 'TSIM PAR BDE BLAG TU TSAR
GCOD NUS PA SOGS KYI 'PHRIN LAS 'GRUB PA'O, ,KHYAD PAR

GZHAN RNAMS NI SNGAR BSHAD ZIN TO, ,GNYIS PA NI, SBYIN SREG GI
RDZAS RNAMS MA 'BYOR BA DANG YOD KYANG BYA BA'I SKABS MED NA NI
SNGAR BSHAD PA THAMS CAD BSGOM PA KHO NAS BYA STE NGES PAR 'DOD
PA RNAMS 'GRUB BO, ,YANG NA ME LHA'I SNYING KHAR GNAS PA'I LAS
SO SO'I

KHA DOG CAN DU MDUN GYI NAM MKHAR DKYIL 'KHOR GYI DBUS SU BSGOMS
LA RANG GI LOGS SU RIN PO CHE SNA BDUN GYI RANG BZHIN GYI SNOD
MAR DANG SBRANG RTZIS GANG BA BZHAG NAS RIN PO CHE SNA BDUN GYI
DGANG BLUGS KYI SREG BLUGS YID KYIS BYA STE YID KYI SBYIN SREG
GI
@026A *, ,TSUL GNYIS SO, ,PHYI ROL GYI RDZAS YOD PA LA YANG YID
KYI SGOM PA NYID KYIS RDZOGS PAR BYA DGOS PAS NA 'DI NI BLA NA
MED PA'I YID MNGON PAR 'DU BYED PA'I RGYU YIN PA'I PHYIR RO,
,GNYIS PA NI, PHYI'I RDZAS LA BRTEN PA'I NANG GI SBYIN SREG

NI RANG GI 'DOD PA'I LHA'I RNAL 'BYOR DANG LDAN PAS RANG GI
LHA'AM RDO RJE SEMS DPA' 'AM RNAM SNANG LA SOGS PA LNGA RIM PA
BZHIN DU 'DOD YON LNGA'I NGO BOR LTAS LA JI LTAR RNYED PA LA THE
TSOM MED PAR LONGS SPYOD PAR BYA'O, ,BZA' BA'I DUS SU NI

BZA' BTUNG THAMS CAD MNYAM PA NYID KYI DAG PAS BDUD RTZIR BYAS
NAS LTE BA'I THAB KHUNG GI MES 'KHYUD PA'I SNYING KHAR SON PA'I
RANG GI LHA'I 'KHOR LO LA LAG PA'I DGANG GZAR LA SOGS PAS CHO GA
BZHIN DU TSIM PAR BYA'O, ,PHYI'I RDZAS LA MA RTEN PA'I

NANG GI SBYIN SREG NI, KHA SBYOR LAS, THOD PA 'DI NI MGO BO
NYID, ,SREG RDZAS KYI NI SNOD DU GSUNGS, ,BLUGS GZAR RO MAR
BSHAD PA STE, ,SNYING GI 'KHOR LO RKYANG MA DAG ,DGANG GZAR ZHES
BYAR YANG DAG BRJOD, ,THAB KHUNG LTE BA'I DKYIL 'KHOR DU, ,LAS
KYI

RLUNG GI BSKYOD PA YI, ,TSANGS PA'I ME NI SUM MDOR GNAS, ,ZHES
GSUNGS SO, ,DE LA LTE BA NAS MGRIN PA'I 'KHOR LO LA MA THUG TSUN
CHAD KYI RO MA NI BLUGS GZAR GYI YU BA RDO RJE RIN PO CHE'I BAR
DANG, MGRIN PA'I 'KHOR LO NA GNAS PA'I RO MA NI

BLUGS GZAR GYI MGO BO DANG, LTE BA NAS SNYING KHA'I 'KHOR LO'I
LTE BA LA MA THUG PA'I BAR NI DGANG GZAR GYI YU BA RDO RJE RIN
CHEN GYI BAR DANG, SNYING KHA'I 'KHOR LO'I LTE BA NA GNAS PA'I
RKYANG MA NI DGANG GZAR GYI MGO BO'I, ,LTE BA'I 'KHOR LO

@026B NI THAB KHUNG DANG SPYI BO'I 'KHOR LO NI SREG RDZAS KYI
SNOD DE MGO THOD KYANG NGO, ,BSREG RDZAS NI BYANG SEMS KUN DA
LTA BU YIN LA SBYIN SREG GI ME NI GTUM MO RDUL GYI NGO BO BYANG
SEMS DMAR PO ME'I RANG BZHIN CAN NO, ,KHU BA'I SREG RDZAS SPYI
BOR GNAS PA

ZHU BAR BYED PA NI RDUL GYI ME KHRAG GI KHAMS YIN LA, DE SHAS
CHER RO MA NAS GYEN DU RGYU BAS NA DE GNAS PA'I RTZA LA BLUGS
GZAR ZHES BYA STE BCUD 'CHU BAR BYED PA'I RTZA YIN PA'I PHYIR
RO, ,BZHUS PA'I KHU BA SHAS CHER NI RKYANG MAR 'BAB PAS NA RTZA
DE

LA DGANG BAR BYA BA'I GZAR BU ZHES BYA STE RO MAS BCUS PA'I BCUD
KYIS NI DE 'GENGS PA'I PHYIR RO, ,TSANGS PA'I ME RDUL GYI NGO BO
NI LTE BA'I 'OG GSANG BA'I CHU SKYES SU GNAS LA SHAS CHEB DUS
RTAG TU LTE BAR GNAS PA LA DGONGS NAS LTE BAR GNAS PAR

YANG BSHAD DO, ,ME DE SBOR BA'I RLUNG YAB KYI DOD NI LAS ZHES PA
STE SGOM PA'I BYA BA DANG DBANG PO GNYIS SBYAR BA'I BYA BA'O,
,RNAL 'BYOR GYI GTUM MO'I ME DE LHAN SKYES KYI GTUM MO SGOM PA'I
BYA BAS SEMS BRTAN PA NA RO RKYANG GI RLUNG DBU MAR 'DUS NAS
TSANGS

PA'I ME DANG RO GCIG TU 'GYUR LA DES GTUM MO SBYAR BAS, BSREG
RDZAS ZHU NAS LHAN SKYES KYI BDE BA STER RO, ,GSUM PA NI, KHAMS
GSUM PO THAMS CAD RANG BZHIN GYIS STONG PA'I STONG PA NYID DANG
SNYING RJE DBYER MED PA 'KHOR LO'I RNAM PA'I YE SHES KYI ME LA

PHUNG PO LA SOGS PA'I GZUNG 'DZIN GYI SPROS PA'I BUD SHING SREG
PA NI BLA NA MED PA'I SBYIN SREG GO ,STONG PA DANG SNYING RJE
NI, KHA SBYOR LAS, DMIGS MED GNAS SU SHES RAB DANG, ,DMIGS MED
SNYING RJE CHEN PO NYID, ,BLO DANG LHAN CIG GCIG GYUR PA, ,NAM

@027A *, ,MKHAR NAM MKHA' JI LTA BA'O, ,ZHES GSUNGS PA LTAR RO,
,DE LTAR NA PHYI DANG PHYI'I RDZAS LA BRTEN PA'I NANG GI SBYIN
SREG GIS RANG GI LHA MNYES PA LAS LHAS BYIN GYIS BRLABS PA NI
LTE BA'I GTUM MO'I ME LA SPYI BO'I BYANG SEMS,

SROG PA'I NANG GI SBYIN SREG GNAS PAR 'GYUR TE, DES RDZOGS RIM
GYI RTOGS PA SKYED PA'I RGYUD SMAN PAR BYAS PA'I PHYIR RO, ,DES
NA BCOS MA'I DKYIL 'KHOR DANG BZLAS PA DANG SBYIN SREG NI RNAL
MA'I SBYOR BA RTOGS PAR BYA BA'I DON DU GSUNGS SO, ,

NANG GI SBYIN SREG KHYAD PAR CAN NUS PA NA KHAMS GNYIS KYI ZHU
BDE'I MTHUS GNYIS SNANG GI RTOGS PA RAGS PA RNAMS ZHI BAR 'GYUR
LA, DE'I YAS BABS DANG MAS BRTEN GYI LHAN SKYES 'CHAR BA'I DUS
SU CHOS THAMS CAD RANG BZHIN GYIS STONG PA'I STONG PA

NYID KYI PHU THAG CHOD PA'I LTA BA DRAN PAR BYAS NAS SKYONG BA
NI BLA NA MED PA'I SBYIN SREG GO ,DE'I MTHAR LDANG BA NA RANG
GIS 'DOD PA'I LHA'I SKU SGYU MA LTA BUR LANGS TE SLAR YANG SNGAR
LTAR SBYIN SREG BYED PA'I RIM PAS LAM BGROD PAR BYA'O, ,RANG
BZHIN MED PA'I DON

NGES PA'I LTA BA SKYONG RGYU MED NA RO RKYANG GI RLUNG DBU MAR
CHUD PA'I 'BAR 'DZAG GI SBYIN SREG GIS RTOG PA RAGS PA RE ZHIG
ZHI YANG DE KHO NA NYID KYI DON LA BLO KHA PHYOGS PA MIN PA LA
DGONGS NAS RDZAS LA MA BRTEN PA'I NANG GI SBYIN SREG LOGS SU
DGOS PA'I SBYIN SREG ? 'ONG SNYE LAS GSUNGS

TE, LEGS PA YIN NA, ,DE LTAR PHYI NANG GI SBYIN SREG DANG PO
GNYIS NI NANG GI SBYIN SREG KHYAD PAR BA'I CHED DU DMIGS NAS BYA
DGOS LA DE YANG BLA NA MED PA'I SBYIN SREG GI PHYIR DU DMIGS NAS
BYA DGOS PA'I TSUL RNAMS LEGS PAR SHES NAS, SBYIN SREG BYED PA

@027B NI RDZOGS RIM SKYA BA'I RGYUD SMIN PAR 'GYUR BA LA KHYAD
SHIN TU CHE BAS DE DAG TSANG BAR BSHAD DO, ,DRI MED DBANG THOB
SRUNG SDOM DAG GYUR CING, THUN BZHIR BSGOM DANG BZLAS LA MNGON
BRTZON BAS, ,PHYI NANG LHA TSOGS 'KHOR GSUM YONGS DAG GI ,MCHOD
SBYIN RDZAS KYIS

MNYES PAR BYAS PA'I MTHUS, ,AA THUNG ME YIS HAm YIG BZHUS NAS
NI, ,DH'A T'I'I NANG DU SBYIN SREG NUS PA NA, ,ZAB MO DBU MA'I
LTA BA LEGS SKYONG BA'I, ,BLA NA MED PA'I SBYIN SREG BYA'O ZHES,
,SBYIN SREG GSUM GYI LAM GYI RIM PA YIS, ,RNAL 'BYOR BLA MED
RGYUD

DON GSAL BYED PA'I, ,TSUL 'DI GZHAN LA PHAN PA'I BSAM PAS BSHAD,
,'DI NA SBYIN SREG GZHUNG SBYAR MI NYUNG MOD, ,RI DVAGS KHROD NA
GDONG LNGA PA BZHIN DU, ,RMAD BYUNG GTAM GYIS KHYAD ZHUGS GYUR
PA YI, ,RIG PA RTZOM PA BLO LDAN SU ZHIG SHOL, ,

'ON KYANG BYIS BLO SHIN TU MTHU CHUNG ZHING, SBYIN SREG RNAM
GSUM DPAG PAR DKA' BAS NA, ,'DIR NI BDAG GIS GANG ZHIG NONGS PA
RNAMS, ,TSAD MAR GYUR PA RNAMS LA BZOD PAR GSOL, ,DER 'BAD DGE
BAS SKYE RGU'I NYER 'TSO'I GZHI, ,BSTAN PA RIN

CHEN 'PHRIN LAS RNAM BZHI YIS, ,SKYE BA KUN TU RGYAS PAR BYED PA
DANG, ,SBYIN SREG GSUM GYIS 'GRO RNAMS SGROL BAR SHOG ,TSUL 'DIS
'JAM PA'I RDO RJE GSHIN RJE GSHED, ,MNYES PAR GYUR NAS MCHOG
RNAMS LEGS STZOL ZHING, ,RIG SNGAGS

'CHANG GI DNGOS GRUB RGYA MTSO YIS, ,DGA' STON CHEN POS 'GRO BA
DBUGS 'BYIN SHOG ,CES DPAL RDO RJE 'JIGS BYED KYI 'PHRIN LAS
BZHI'I SBYIN SREG DNGOS GRUB KYI RGYA MTSO ZHES BYA BA 'DI NI
DON GNYER CAN MANG PO LA PHAN PAR MTHONG NAS, DON YOD RDO RJE

@028A *, ,CHUNG BA'I SBYIN SREG GNYIS LA YID GTAN MI RUNG BA
MANG DU SNANG BAS BTANG SNYOMS SU BZHAG CING, RTOG BDUN GYI
'GREL PA GNYIS SU DGRA NAG DANG DE'I SBYIN SREG DPAL 'DZIN GYIS
MDZAD PA BZHIN

MDOR BSDUS BSHAD PAR MTHONG PA LAGS NAS, ? DGRA NAG DANG DPAL
'DZIN GYI SBYIN SREG LA GZHI BYAS SBYIN SREG THAMS CAD KYI
SPYI'I CHO GA 'OD KYI SNYE MAS KHA BSKANGS SHING GZHUNG GZHAN
RNAMS NAS KYANG CUNG ZAD BLANGS TE, GSHIN RJE

GSHED KYI RNAL 'BYOR BLO BZANG GRAGS PA'I DPAL GYIS 'O DE GUNG
RGYAL GYIS LHA ZHOL BYAMS PA GLING DU SBYAR BA'O,, ,,SARBA
MANGGA LAM, ,