*, ,BSTAN BCOS MNGON PAR RTOGS PA'I RGYAN GYI DGONGS PA GSAL BAR
BYED PA MKHAS PA DGYES PA'I MCHOD SPRIN LAS SKABS BRGYAD PA'I
TSIG 'GREL MTHA' DPYOD ZUNG 'BREL DU BSHAD PA BZHUGS SO, ,

@001A #, ,BLA MA DANG THUB PA'I DBANG PO'I ZHABS LA GUS PAS
PHYAG 'TSAL ZHING SKYABS SU MCHI'O, ,GSUM PA CHOS SKU RGYAS PAR
BSHAD PA LA GNYIS, SPYI'I RNAM GZHAG

PA'I RGYU MTSAN YOD DE, SKAD CIG SBYOR BA SGOM PA'I BYANG SEMS
RGYUN MTHA' BA DES SKAD CIG GNYIS PA'I DUS SU 'BRAS BU CHOS SKU
THOB PAR GYUR BA'I RGYU MTSAN GYIS DE LTAR BSHAD PA'I PHYIR, DE
LTAR

YANG 'GREL PA LAS SKAD CIG MA GCIG PA'I MNGON PAR RDZOGS PAR
BYANG CHUB PA RNAM PAR BSGOMS PA'I SKAD CIG MA GNYIS PA LA CHOS
KYI SKU MNGON PAR RDZOGS PAR BYANG CHUB PA YIN TE, ZHES GSUNGS

PA'I PHYIR,, ` ,,GNYIS PA MTHA' DPYAD PA LA GSUM LAS, DANG PO
LA, KHA CIG ,SBYOR BZHI BSGOM STOBS KYIS THOB PA'I MTHAR THUG GI
'BRAS BU, 'BRAS BU CHOS SKU'I MTSAN NYID, ZER

NA; NGO BO NYID SKU CHOS CAN, MTSAN NYID DER THAL, MTSON BYA
DE'I PHYIR, DER THAL, SANGS RGYAS YIN PA'I PHYIR, 'DOD NA, MTHAR
THUG GI 'BRAS BU YIN PAR THAL, 'DOD PA'I PHYIR, 'DOD

NA; 'BRAS BU YIN PAR THAL, 'DOD PA'I PHYIR, 'DOD NA, 'DUS BYAS
YIN PAR THAL, 'DOD PA'I PHYIR, 'DOD MI NUS TE, 'DUS MA BYAS YIN
PA'I PHYIR, DER THAL, MYANG 'DAS YIN PA'I

@002A #, ,PHYIR, DER THAL, CHOS CAN DE YIN PA'I PHYIR, KHA CIG,
SBYOR BZHI'I 'BRAS BUR GYUR PA'I THOB BYA MTHAR THUG, 'BRAS BU
CHOS SKU'I MTSAN NYID ZER NA, SBYOR

BZHI'I RGYUR GYUR PA'I RNAM MKHYEN CHOS CAN, MTSAN NYID DER
THAL, MTSON BYA DE'I PHYIR, DER THAL, YE SHES CHOS SKU YIN PA'I
PHYIR, DER THAL, RNAM MKHYEN YIN PA'I PHYIR, DER THAL, CHOS CAN
DE YIN PA'I PHYIR, DER THAL, DE

YOD PA'I PHYIR, DER THAL, BYANG SEMS KYI RGYUR PA'I SANGS RGYAS
'PHAGS PA YOD PA'I PHYIR, 'DOD MI NUS TE, DE'I RGYU YIN PA'I
PHYIR, KHA CIG, RNAM MKHYEN SKAD CIG DANG PO LA GNAS PA'I LONGS

SPRUL GNYIS KA YOD ZER NA, DE MED PAR THAL, DE LA GNAS PA'I
SPRUL SKU MED PA'I PHYIR, DER THAL, RNAM MKHYEN SKAD CIG DANG PO
RGYUD LA LDAN PA'I SPRUL SKU MED PA'I PHYIR, DER THAL, SPRUL

SKU YIN NA, RNAM MKHYEN SKAD CIG GNYIS PA RGYUD LDAN YIN DGOS
PA'I PHYIR, KHA CIG, BYANG SEMS RGYUN MTHA' BA SANGS RGYAS MA
THAG PA'I TSE LONGS SKU THOB KYANG SPRUL SKU MA THOB ZER NA, DE
MI

'THAD PAR THAL, DES DE'I TSE LONGS SKU DANG DNGOS RGYU TSOGS PA
TSAR GCIG LA RAG LAS KYI 'BREL BA GRUB PA'I TSUL GYIS SPRUL SKU
THOB PA'I PHYIR, DER THAL, RNAM BSHAD LAS, SANGS RGYAS KYI SPRUL

PA'I SKU'I BYE BRAG 'GA' ZHIG LONGS SPYOD RDZOGS PA'I SKU DANG
DNGOS RGYU TSOGS PA TSAR GCIG LA RAG LAS KYI 'BREL PA GRUB PA'I
TSUL DU THOB PAR SHES PAR BYA'O, ,ZHES GSUNGS PA'I PHYIR, KHA

@002B CIG ,BYANG SEMS RGYUN MTHA' BA 'DOD PA'I RTEN LA GSAR DU
'TSANG RGYA BA YOD ZER NA, DE MI 'THAD PAR THAL, 'DOD PA DANG
GZUGS MED KYI RTEN LA GSAR DU 'TSANG RGYA BA MED PA'I PHYIR, DER
THAL, LANG KAR GSHEGS PA LAS, 'DOD PA KHAMS

DANG SRID RTZE NA, ,SANGS RGYAS RNAM PAR 'TSANG MI RGYA, ,GZUGS
KYI KHAMS KYI 'OG MIN DU, ,'DOD CHAGS BRAL TE 'TSANG RGYA'O,
,ZHES GSUNGS PA'I PHYIR, KHA CIG, BYANG SEMS RGYUN MTHA' BA DE
GZUGS KHAMS GNAS RIGS BCU

BDUN GYI NANG TSAN DU GYUR PA'I 'OG MIN GYI RTEN LA GSAR DU
'TSANG RGYA BA YIN NO ZER NA, DE YANG MI 'THAD PAR THAL, DE'I
NANG TSAN DU GYUR PA'I 'OG MIN GYI GNAS DE, SDUG BSNGAL BDEN PAS
BSDUS PA GANG ZHIG, BYANG SEMS RGYUN

MTHA' BA GSAR DU SANGS RGYAS PA'I GNAS 'OG MIN LA BYANG SEMS DES
ZHING DAG SBYOR GYI SGO NAS BSGRUB PA'I DAG PA'I ZHING ZHIG DGOS
PA'I PHYIR, KHA CIG, GZHI DANG SNYING PO ME TOG GIS BRGYAN PA'I
GNAS 'OG MIN DE, BYANG

SEMS RGYUN MTHA' BA MTHA' DAG GSAR DU 'TSANG RGYA BA'I GNAS YIN
NO ZER NA, 'O NA, BYANG SEMS RNAMS KYIS ZHING DAG SBYOR BA THOB
MI DGOS PAR THAL, DE RNAMS KYIS ZHING DAG SBYOR GYI SGO NAS RANG
NYID 'TSANG RGYA BA'I ZHING SGRUB MI

DGOS PA'I PHYIR, DER THAL, KHYOD KYI DAM BCA' 'THAD PA'I PHYIR,
'DOD MI NUS TE, SKABS BZHI PAR ZHING DAG SBYOR BA BSTAN PA LA
DGOS PA YOD PA'I PHYIR, KHA CIG, BYANG SEMS RGYUN MTHA' BA GSAR
DU SANGS RGYAS PA'I TSE,

DE'I MTSAN DPES SPRAS PA'I LUS KYI RIGS 'DRA PHYI MA LONGS SKUR
GNAS GYUR PA YIN ZER NA, BYANG SEMS RGYUN MTHA'I MTSAN DPES
SPRAS PA'I LUS LONGS SKUR 'GYUR SRID PAR THAL, DAM BCA' 'THAD
PA'I PHYIR, 'DOD NA, DE

@003A *, ,GANG ZAG TU 'GYUR SRID PAR THAL, 'DOD PA'I PHYIR, 'DOD
NA, DE CHOS CAN, KHYOD GANG ZAG TU 'GYUR MI SRID PAR THAL, KHYOD
GZUGS YIN PA'I PHYIR, KHA CIG, GZUGS SU GYUR PA'I SKU

YIN NA, GZUGS SKU YIN PAS KHYAB ZER NA, SANGS RGYAS 'PHAGS PA'I
RGYUD KYI GSUNG CHOS CAN, DER THAL, DE'I PHYIR, DER THAL, GZUGS
GANG ZHIG, SKU YIN PA'I PHYIR, DANG PO DER THAL, SGRA YIN PA'I

PHYIR, PHYI MA DER THAL, 'BRAS BU CHOS SKU YIN PA'I PHYIR, 'DOD
NA, GANG ZAG YIN PAR THAL LO, ,KHA CIG, SANGS RGYAS KYI SA NA
BEM BOS BSDUS PA'I LUS YOD ZER NA, DE MED PAR THAL, RNAM BSHAD
LAS, SANGS

RGYAS KYI YE SHES NYID GDAGS GZHIR BYAS NAS GZUGS KYI SKUR RNAM
PAR BZHAG PA YIN GYI, BEM POS BSDUS PA'I RDUL PHRA RAB BSAGS
PA'I LUS NI CUNG ZAD KYANG MED PAR SHES PAR BYA'O, ,ZHES GSUNGS
PA'I PHYIR,, ,,

` GNYIS PA RANG LUGS LA, SBYOR BZHI BSGOM STOBS KYIS THOB PA'I
THOB BYA MTHAR THUG 'BRAS BU CHOS SKU'I MTSAN NYID, DE LA DBYE
NA, NGO BO NYID SKU, YE SHES CHOS SKU, LONGS SKU, SPRUL SKU DANG
BZHI YOD, NGO BO NYID SKU

DE MTSAN NYID KYI KHYAD PAR LNGA DANG, YON TAN LNGA DANG LDAN PA
YIN TE, RGYUD BLA MA LAS, DE LAS SANGS RGYAS RNAMS KYI NI, ,NGO
BO NYID SKU MTSAN NYID LNGA, ,MDOR NA YON TAN LNGA DANG NI,
,LDAN PA NYID DU RIG PAR BYA, ,ZHES

GSUNGS PA'I PHYIR, MTSAN NYID KYI KHYAD PAR LNGA YANG YOD DE,
'DUS MA BYAS YIN PA DANG, RTOGS PA'I YON TAN TSOGS PA DBYER MED
PA DANG, SGRO SKUR GYI MTHA' GNYIS SPANGS PA DANG, SGRIB PA GSUM
LAS GROL BA DANG

@003B RANG BZHIN RNAM DAG GI CHA 'OD GSAL BA DANG LNGA YOD PA'I
PHYIR, DE LTAR YANG RGYUD BLAR, 'DUS MA BYAS SHING RNAM DBYER
MED, ,MTHA' GNYIS DAG NI RNAM PAR SPANGS, ,NYON MONGS SHES BYA'I
SNYOMS 'JUG GI, SGRIB

GSUM LAS NI DES GROL TE, ,DRI MED RNAM PAR RTOG MED DANG, RNAL
'BYOR RNAMS KYI YUL YIN PHYIR, ,CHOS DBYINGS NGO BO NYID KYIS
NI, ,DAG PA'I PHYIR NA 'OD GSAL BA, ,ZHES GSUNGS PA'I PHYIR, YON
TAN LNGA DANG YANG

LDAN TE, YON TAN RGYA CHE BA'I GZHAL MED DANG, GRANGS KYIS MI
LANGS PA'I GRANGS MED PA DANG, SGRA RTOG TZAM GYIS RDZOGS PAR
BSAM DU MED PA DANG, SANGS RGYAS 'BA' ZHIG GI MNGON SUM GYI YUL
DU GYUR PA'I RIGS GNAS

KYI MI MNYAM PA DANG, SGRIB PA BAG CHAGS DANG BCAS PA SPANGS PA
LNGA DANG LDAN PA'I PHYIR, DE SKAD DU RGYUD BLAR, GZHAL MED
GRANGS MED BSAM MED PA, ,MNYAM MED DAG PA'I MTHAR THUG PA'I,
,YON TAN RNAMS DANG YANG DAG

PAR, ,NGO BO NYID KYI SKU LDAN TE, ,RGYA CHE'I PHYIR DANG GRANGS
MED PHYIR, ,RTOG GE'I YUL NI MIN PHYIR DANG, ,'BA' ZHIG BAG
CHAGS BCAS SPANGS PHYIR, ,ZHES GSUNGS PA'I PHYIR, YE SHES CHOS
SKU LA, 'OG NAS 'BYUNG BA

LTAR NYER GCIG DANG, GZHAN YANG CHOS DBYINGS YE SHES NAS BYA
GRUB YE SHES KYI BAR LNGA YOD PAR MDO SDE'I RGYAN LAS BSHAD
'DU'O, ,LONGS SKU DE 'CHAD 'GYUR LTAR NGES PA 'O, ,LONGS SKU DE
'CHAD 'GYUR LTAR NGES PA

LNGA DANG, KHYAD PAR LNGA LDAN DU BSHAD PA YANG YIN TE, SKU CHOS
STON RGYUN MI CHAD PA DANG, GSUNG BRJOD PA RGYUN MI CHAD PA
DANG, THUGS MDZAD PA RGYUN MI CHAD PA DANG, 'BAD RTZOL GYI RNAM
RTOG MED PA DANG, GDUL BYA'I NGO BOR SPRUL PA SNA

@004A *, ,TSOGS SU SNANG BA DANG LNGAR BSHAD PA'I PHYIR, DE SKAD
DU YANG, RGYUD BLAR, BRJOD STON MDZAD RGYUN MI CHAD DANG, ,MNGON
PAR 'DU BYED MED PA DANG, ,DE YI NGO BOR MIN STON LA, ,'DIR NI
SNA

TSOGS RNAM LNGAR STON, ,ZHES GSUNGS PA'I PHYIR, SPRUL BA'I SKU
LA YANG MANG DU YOD KYANG, BZO BO SPRUL SKU, SKYE BA SPRUL SKU,
MCHOG GI SPRUL SKU GSUM DU 'DU BA YIN TE, RGYUD BLAR, BZO DANG
SKYE BA BYANG CHUB CHE, ,

ZHES SOGS GSUNGS PA'I PHYIR, MCHOG GI SPRUL SKU DE MDZAD PA BCU
GNYIS KYI TSUL STON PA'I KHYAD PAR DANG LDAN PA YIN TE, RGYUD
BLAR, CHOS KYI SKU LAS MA G-YOS BAR, ,SPRUL BA'I RANG BZHIN SNA
TSOGS KYIS, ,ZHES

PA NAS, SRID PA JI SRID GNAS PAR STON, ,ZHES PA'I BAR GSUNGS
PA'I PHYIR, BYANG SEMS RGYUN MTHA' BA GSAR DU SANGS RGYAS PA'I
DUS MTSAMS YOD DE, DES RNAM MKHYEN SKAD CIG DANG PO THOB BA
DANG, JI LTA BA LA MNYAM PAR

BZHAG BZHIN PA'I NGANG NAS JI SNYED PA'I CHOS THAMS CAD MNGON
SUM DU RTOGS PA DANG, YANG DAG MTHA' MNGON DU BYAS PA DANG,
MTSAN DPES SPRAS PA'I LUS KYI RIGS 'DRA PHYI MA LONGS SKU'I LUS
SU GNAS GYUR PA DANG,

LONGS SKU DANG DNGOS RGYU TSOGS PA TSAR GCIG LA RAG LAS PA'I
TSUL GYI 'BREL BA GRUB PA'I SPRUL SKU GRANGS MED PA THOB PA DUS
MNYAM PA'I PHYIR,, ` ,,GSUM PA RTZOD PA SPONG BA LA, KHA CIG,
SBYOR

BZHI'I RGYUR GYUR PA'I RNAM MKHYEN CHOS CAN, SBYOR BZHI BSGOM
STOBS KYIS THOB PA'I THOB BYA MTHAR THUG YIN PAR THAL, 'BRAS BU
CHOS SKU YIN PA'I PHYIR, 'DOD NA, SBYOR BZHI'I RJES SU GRUB PAR
THAL, 'DOD PA'I

@004B PHYIR; ZER NA MA KHYAB, KHA CIG ,BYANG SEMS RGYUN MTHA' BA
GSAR DU SANGS RGYAS PA'I TSE SPRUL SKU MTHOB PAR THAL, DE'I TSE
SPRUL SKU MED PA'I PHYIR, ZER NA, RNAM PA GCIG TU MA KHYAB, MA
GRUB NA DER THAL, DE'I TSE MA CHOG GI

SPRUL SKU MED PA'I PHYIR, ZER NA, YANG NA 'DIR MA KHYAB STE,
SKABS 'DIR MKHAS PA DU MA BZHED PA MI MTHUN PAR SNANG BAS DPYAD
PAR BYA DGOS PA'I PHYIR, KHA CIG, BYANG SEMS RGYUN MTHA' BA GSAR
DU SANGS RGYAS PA'I TSE

JI LTA BA GZIGS PA'I YE SHES DE NYID KYIS JI SNYED PA GZIGS PAR
THAL, DES DE'I TSE JI LTA BA LA MNYAM PAR BZHAG BZHIN PA'I NGANG
NAS JI SNYED PA'I CHOS RNAMS MNGON SUM DU RTOGS PA'I PHYIR,
RTAGS KHAS, 'DOD NA,

DE MI 'THAD PAR THAL, JI LTA BA RTOGS PA'I RNAM MKHYEN GYIS JI
SNYED PA MA GZIGS PA'I PHYIR, DER THAL, RTZA SHE'I t'IK CHEN DU
DE LTA BU ZHIG GSUNGS PA'I PHYIR, ZER NA, SKYON MED DE, DE NI JI
LTA BA GZIGS PA'I RNAM

MKHYEN GYIS JI LTA BA GZIGS PA LTAR DU JI SNYED PA MA GZIGS PA'I
DON YIN PA'I PHYIR, DE LTAR MA YIN NA, RNAM BSHAD DGONGS PA RAB
GSAL LAS, DES DE GZIGS PAR GSUNGS PA DANG 'GAL BAR 'GYUR BA LAS
RJE'I DGONGS PA

LA NANG 'GAL MI SRID PA'I PHYIR, KHA CIG, SANGS RGYAS KYIS NA
BEM PO MED PAR THAL, DAM BCA' 'THAD PA'I PHYIR, 'DOD NA, DE YOD
PAR THAL, DE NA RDUL DU GRUB PA YOD PA'I PHYIR, ZER NA, MA KHYAB
BYAS PA LA, KHYAB PAR THAL, RDUL

DU GRUB PA BEM PO'I MTSAN NYID YIN PA'I PHYIR, DER THAL, MDO SDE
PAS DE LTAR BZHED PA'I PHYIR, ZER NA MA KHYAB SNYAM, GONG GI
RTAGS DER THAL, SANGS RGYAS KYI SA NA MTSAN DPE YOD PA'I PHYIR,
NGO BO NYID SKU, ,GNYIS PA GZHUNG

@005A *, ,DON DNGOS BSHAD PA LA GNYIS, SKU'I RNAM GZHAG BSHAD PA
DANG, 'PHRIN LAS KYI RNAM GZHAG BSHAD PA'O, ,DANG PO LA BZHI,
NGO BO NYID SKU, YE SHES CHOS SKU, LONGS SKU, SPRUL SKU'I RNAM

GZHAG BSHAD PA'O, ,DANG PO NI, THUB PA'I NGO BO NYID SKU NI,
,ZHES PA NAS, DE DAG RANG BZHIN MTSAN NYID DANG, ,ZHES PA'I BAR
TSIGS SU BCAD PA GCIG GIS STON TE, DON NI 'GREL BAR, THUB PA
SANGS RGYAS BCOM

LDAN 'DAS KYI NGO BO NYID SKU NI, ZHES PA NAS, CHOS THAMS CAD
RTOGS PAS THOB PA YIN NO, ,ZHES PA'I BAR GYIS 'CHAD LA, 'PHROS
NI, MDO LAS, RAB 'BYOR GZHAN YANG ZAG PA MED PA'I CHOS RNAMS RMI
LAM LTA BU DNGOS PO DANG MI

LDAN PAR DNGOS PO MED PA'I RANG BZHIN CAN GYI MTSAN NYID KYIS
STONG PA, ZHES PA NAS, MTSAN NYID GCIG PO 'DI LTA STE MTSAN NYID
MED PA DE NI DE NI DE BZHIN GSHEGS PA DGRA BCOM PA YANG DAG PAR
RDZOGS PA'I SANGS RGYAS YIN PAR RIG

PAR BYA STE, ZHES SOGS LAS 'PHROS SO, ,'DI'I SKABS SU GNYIS,
TSIG DON DANG, MTHA' DPYAD PA'O, ,DANG PO NI, THUB PA'I NGO BO
NYID KYI SKU NI CHOS CAN, KHYOD KHYAD CHOS GSUM DANG LDAN PA YIN
TE, ZAG PA MED PA'I

CHOS YE SHES SDE TSAN NYER GCIG PO GANG DAG RDZOGS PAR THOB PAR
GYUR PA LDAN PA'I KHYAD PAR DANG, SGRIB GNYIS RNAM PA KUN TU
RNAM PAR DAG PA BRAL BA'I KHYAD PAR DANG, ZAG MED KYI YE SHES
SDE TSAN NYER GCIG PO DE DAG RANG BZHIN

BDEN PAS STONG PA'I MTSAN NYID CAN GYI NGO BO'I KHYAD PAR TE
KHYAD CHOS GSUM DANG LDAN PA'I DAG PA GNYIS LDAN GYI SKU YIN
PA'I PHYIR, GNYIS PA MTHA' DPYAD PA LA GSUM, DANG PO LA KHA CIG,
SGRIB GNYIS MA LUS PAR SPANGS PA'I

@005B 'DUS MA BYAS KYI SKU, NGO BO NYID SKU'I MTSAN NYID ZER NA,
SANGS RGYAS CHOS CAN, MTSON BYA DER THAL, MTSAN NYID DE'I PHYIR,
DER THAL, SGRIB GNYIS MA LUS PAR SPANGS PA GANG ZHIG ,'DUS MA
BYAS KYI SKU YIN PA'I PHYIR,

DANG PO DER THAL, CHOS CAN DE'I PHYIR, PHYI MA DER THAL, 'BRAS
BU CHOS SKUR GYUR PA'I 'DUS MA BYAS YIN PA'I PHYIR, 'DOD MI NUS
TE, DE SKU BZHI PO'I DBYE GZHI YIN PA'I PHYIR, KHA CIG, SGRIB
GNYIS MA LUS PAR SPANGS

BA'I MTHAR THUG GI DBYINGS, NGO BO NYID SKU'I MTSAN NYID ZER NA,
GLO BUR RNAM DAG GI CHAR GYUR PA'I NGO BO NYID SKU CHOS CAN,
MTSAN NYID DER THAL, MTSON BYA DE'I PHYIR, DER THAL, CHOS CAN
DE'I PHYIR, 'DOD NA, MTHAR THUG GI

DBYINGS YIN PAR THAL, 'DOD PA'I PHYIR, 'DOD NA, MTHAR THUG GI
CHOS NYID YIN PAR THAL, 'DOD PA'I PHYIR, 'DOD NA, CHOS NYID YIN
PAR THAL, 'DOD PA'I PHYIR, 'DOD NA, DON DAM BDEN PA YIN PAR
THAL, 'DOD

PA'I PHYIR, 'DOD MI NUS TE, KUN RDZOB BDEN PA YIN PA'I PHYIR,
KHA CIG, DAG PA GNYIS LDAN GYI 'DUS MA BYAS KYI SKU, NGO BO NYID
SKU'I MTSAN NYID ZER NA, SANGS RGYAS KYI LDOG BA CHOS CAN, MTSON
BYA DER THAL, MTSAN

NYID DE'I PHYIR, DER THAL, SANGS RGYAS KYI SA'I 'DUS MA BYAS KYI
CHOS YIN PA'I PHYIR, 'DOD NA, SANGS RGYAS CHOS CAN, KHYOD KYI
LDOG PA NGO BO NYID SKU MA YIN PAR THAL, KHYOD BDAG MED YIN PA'I
PHYIR, KHA CIG, RANG BZHIN

GYIS RNAM PAR DAG CING, GLO BUR GYI DRI MA SPANGS PA'I SKU, NGO
BO NYID SKU'I MTSAN NYID ZER NA, NGO BO NYID SKU CHOS CAN, MTSAN
NYID DER THAL, MTSON BYA DE'I PHYIR, 'DOD NA, RANG BZHIN GYIS
RNAM PAR DAG PAR THAL

@006A *, ,'DOD PA'I PHYIR, 'DOD NA, RANG BZHIN GYIS DPEN PAR
THAL, 'DOD PA'I PHYIR, 'DOD NA, RANG BZHIN GYIS MED PAR THAL LO,
,KHA CIG ,GLO BUR GYI DRI MAS RNAM PAR DAG PA'I NGO BO NYID SKU
YIN NA,

GLO BUR RNAM DAG GI CHAR GYUR PA'I NGO BO NYID SKU YIN PAS KHYAB
ZER NA, RANG BZHIN RNAM DAG GI CHAR GYUR PA'I NGO BO NYID SKU
CHOS CAN, DER THAL, DE'I PHYIR, DER THAL, GLO BUR GYI DRI MA
SPANGS PA'I NGO BO NYID SKU YIN

PA'I PHYIR, DER THAL, NGO BO NYID SKU YIN PA'I PHYIR, 'DOD NA,
KUN RDZOB BDEN PA YIN PAR THAL, 'DOD PA'I PHYIR, 'DOD MI NUS TE,
DON DAM BDEN PA YIN PA'I PHYIR, DER THAL, CHOS CAN DE'I PHYIR,
KHA CIG ,

GLO BUR RNAM DAG GI NGO BO NYID SKU YIN NA, GLO BUR RNAM DAG GI
CHAR GYUR PA'I NGO BO NYID SKU YIN PAS KHYAB, RANG BZHIN RNAM
DAG GI NGO BO NYID SKU YIN NA, RANG BZHIN RNAM DAG GI CHAR GYUR
PA'I NGO BO NYID SKU YIN PAS

KHYAB ZER NA, RNAM MKHYEN BDEN STONG CHOS CAN, DANG PO DER THAL,
DE'I PHYIR, DER THAL, GLO BUR GYI DRI MA SPANGS PA'I NGO BO NYID
SKU YIN PA'I PHYIR, GZHAN YANG, GLO BUR RNAM DAG GI CHAR GYUR
PA'I NGO BO NYID SKU CHOS CAN,

PHYI MA DER THAL, DE'I PHYIR, DER THAL, BDEN PAR MED PA'I NGO BO
NYID SKU YIN PA'I PHYIR, GNYIS KA LA 'DOD MI NUS SO, ,KHA CIG
,RNAM MKHYEN BDEN STONG DE NGO BO NYID SKU MA YIN ZER NA, DE YIN
PAR THAL, DE RANG

BZHIN RNAM DAG GI CHAR GYUR PA'I NGO BO NYID SKU YIN PA'I PHYIR,
DER THAL, RGYUN MTHA'I BAR CHAD MED LAM BDEN STONG DE, RANG
BZHIN RNAM DAG GI CHAR GYUR PA'I NGO BO NYID SKUR 'GYUR RUNG YIN
PA'I PHYIR, DER THAL, DE THEG CHEN

@006B SGRUB PA'I RTEN RANG BZHIN GNAS RIGS GANG ZHIG, DE LTA NA
DE DER 'GYUR RUNG DU GRUB PA'I PHYIR, KHA CIG ,NGO BO NYID SKUS
SHES BYA MI MKHYEN PAS DE SANGS RGYAS MIN ZER NA, 'O NA, DE YON
TAN YIN NAM MIN, DANG PO LTAR NA, DE

GNAS SKABS KYI YON TAN YIN PAR THAL, GNAS SKABS DANG MTHAR THUG
GI YON TAN GANG RUNG GANG ZHIG ,MTHAR THUG GI YON TAN MA YIN
PA'I PHYIR, PHYI MA MA GRUB NA, DE MTHAR THUG GI YON TAN MA YIN
PAR THAL, SANGS

RGYAS MA YIN PA'I PHYIR, RTAGS KHAS, GONG DU 'DOD NA, GNAS GYUR
MTHAR MA PHYIN PA'I YON TAN DU THAL, 'DOD PA'I PHYIR, 'DOD NA,
DE SGRIB PA MA SPANGS PA'I YON TAN DU THAL LO,, ` ,,GNYIS PA
RANG GI LUGS

LA; DAG PA GNYIS LDAN GYI CHOS NYID KYI SKU, NGO BO NYID SKU'I
MTSAN NYID, DE LA DBYE NA, GLO BUR RNAM DAG GI CHAR GYUR PA'I
NGO BO NYID SKU DANG, RANG BZHIN RNAM DAG GI CHAR GYUR PA'I NGO
BO NYID SKU GNYIS, DANG PO NI, SANGS RGYAS

'PHAGS PA'I THUGS RGYUD KYI SGRIB PA SPANGS PA'I SPANGS CHA LTA
BU, GNYIS PA NI SANGS RGYAS 'PHAGS PA'I THUGS BDEN STONG LTA
BU'O, ,NGO BO NYID SKU DE KHYAD CHOS GSUM DANG LDAN TE, SNGAR
BSHAD PA LTAR LDAN PA BRAL BA NGO BO'I KHYAD PAR

GSUM DANG LDAN PA'I PHYIR,, ` ,,GSUM PA RTZOD PA SPONG BA LA,
KHA CIG ,NGO BO NYID SKU YIN NA, CHOS NYID YIN PAS KHYAB PAR
THAL, DE YIN NA, CHOS NYID KYI SKU YIN PAS KHYAB PA'I PHYIR, ZER
NA MA KHYAB,

'DOD NA, BLO BUR RNAM DAG GI CHAR GYUR PA'I NGO BO NYID SKU CHOS
CAN, DER THAL, DE'I PHYIR, RTAGS GSAL SLA'O, ,ZER NA, LONGS
SPRUL GANG RUNG YIN NA, GZUGS YIN PAS KHYAB PAR THAL, DE GANG
RUNG YIN NA, GZUGS SKU

@007A *, ,YIN PAS KHYAB PA'I PHYIR, KHYAB PA KHAS, 'DOD MI NUS
TE, DE GANG RUNG YIN NA, GANG ZAG YIN DGOS PA'I PHYIR, KHA CIG
,NGO BO NYID SKU YIN NA, SANGS RGYAS KHO NA'I MNGON SUM GYI
SPYOD

YUL YIN DGOS PAR THAL, RGYUD BLA MA LAS, 'BA' ZHIG BAG CHAGS
BCAS SPANGS PHYIR, ,ZHES GSUNGS PA'I PHYIR NA, SKYON MED DE, DE
NI GLO BUR RNAM DAG GI CHAR GYUR PA'I NGO BO NYID SKU LA DGONGS
PA'I PHYIR, KHA CIG ,NGO BO NYID SKU YIN

NA; DON DAM BDEN PA YIN DGOS PAR THAL, THUB PA'I NGO BO NYID SKU
NI ZHES PA'I SKABS NAS BSTAN PA'I NGO BO NYID SKU LA NGES KHYAB
PA'I PHYIR, DER THAL, DE'I DNGOS BSTAN BSTAN BYA'I GTZO BOR GYUR
PA'I NGO BO NYID SKU LA DES

KHYAB PA'I PHYIR NA MA KHYAB, KHA CIG ,RNAM MKHYEN BDEN STONG
NGO BO NYID SKU MA YIN PAR THAL, DE SEMS CAN GYI RGYUD LA YOD
PA'I PHYIR, DER THAL, SEMS CAN GYI RGYUD LA DE YOD PA'I PHYIR,
NA MA KHYAB, KHA CIG ,NGO BO NYID SKU CHOS

CAN, RTAG PA MA YIN PAR THAL, MI RTAG PA YIN PA'I PHYIR, DER
THAL, KHYOD SANGS RGYAS PA'I TSE YOD LA, SANGS MA RGYAS PA'I TSE
MA GRUB PA'I PHYIR, ZER NA, MA KHYAB STE, NGO BO NYID SKU DE
MKHAS PA LA GRAGS PA'I RTAG PA YIN

PAS RTAG PAR 'JOG RIGS KYI, BLUN PO LA GRAGS PA'I RTAG PA YIN
NA, RTAG PA YIN PAS MA KHYAB PA'I PHYIR,, YE SHES CHOS SKU `
,,GNYIS PA YE SHES CHOS SKU BSHAD PA LA GSUM, DNGOS DANG, BYE
BRAG TU BSHAD PA DANG, DE LA RTZOD

PA SPONG BA'O, ,DANG PO NI, BYANG CHUB PHYOGS MTHUN TSAD MED
DANG, ,ZHES PA NAS, CHOS KYI SKU ZHES BRJOD PA YIN, ,ZHES PA'I
BAR GYIS STON TE, DON NI 'GREL PAR, DRAN PA NYE BAR BZHAG PA LA
SOGS PA NAS 'PHAGS PA'I

@007B LAM YAN LAG BRGYAD PA'I BAR BYANG CHUB KYI PHYOGS RNAMS
DANG, ZHES PA NAS, CHOS KYI SKUR MNGON PAR BRJOD PA YIN NO,
,ZHES PA'I BAR GSUNGS LA, 'PHROS NI, BYANG CHUB KYI PHYOGS KYI
CHOS SUM CU RTZA BDUN DANG, ZHES PA

NAS, THAMS CAD SHES PA NYID DE, RAB 'BYOR 'DI DAG NI ZAG PA MED
PA'I CHOS THAMS CAD CES BYA'O, ,ZHES PA'I BAR GSUNGS PA LAS
'PHROS SO, ,'DI LA GNYIS, TSIG DON DANG, MTHA' DPYAD PA'O, ,DANG
PO NI, SANGS

RGYAS 'PHAGS PA'I RGYUD KYI DRAN PA NYER GZHAG NAS 'PHAGS LAM
YAN LAG BRGYAD KYI BAR BYANG CHUB KYI PHYOGS DANG MTHUN PA'I
CHOS SUM CU RTZA BDUN DANG, BYAMS SOGS TSAD MED PA BZHI DANG,
GZUGS CAN GYI RNAM THAR GNYIS

SDUG PA'I RNAM THAR GCIG 'GOG PA'I RNAM THAR GCIG GZUGS MED KYI
RNAM THAR BZHI STE RNAM PAR THAR PA BRGYAD DANG, BSAM GTAN BZHI
DANG GZUGS MED KYI DNGOS GZHI'I SNYOMS 'JUG BZHI 'GOG PA'I
SNYOMS 'JUG GCIG

STE MTHAR GYIS NI GNAS PA'I SNYOMS PAR 'JUG PA DGU YI BDAG NYID
DANG, ZAD PAR SA DANG CHU ME RLUNG SNGON PO SER PO DMAR PO DKAR
PO NAM MKHA' RNAM SHES KYI SKYE MCHED DE ZAD PAR GYI SKYE MCHED
BCU YI BDAG NYID DANG, RNAL 'BYOR

PA RANG LUS LA GZUGS KYI 'DU SHES BZHAG NAS PHYI ROL GYI GZUGS
CHE CHUNG DU BLTA BA GNYIS DANG GZUGS KYI 'DU SHES MA BZHAG PAR
GZUGS CHE CHUNG DU LTA BA GNYIS TE BZHI DANG NANG RNAL 'BYOR PAR
MA LUS LA GZUGS KYI 'DU SHES

MA BZHAG PAR SNGO SER DKAR DMAR BZHI ZIL GYIS GNON PA'I ZIL GNON
GYI SKYE MCHED BZHI STE ZIL GYIS GNON PA'I SKYE MCHED NI RAB TU
DBYE BAS RNAM PA BRGYAD DANG, NYON MONGS MED PA'I TING NGE 'DZIN
DANG, SMON GNAS MKHYEN PA

@008A *, ,DANG, SNGAR BSHAD PA LTAR MNGON SHES DRUG DANG, CHOS
DON NGES TSIG SPOBS PA SO SO YANG DAG RIG PA BZHI DANG, RTEN
YONGS SU DAG PA DANG DMIGS PA THUGS YE SHES TE RNAM PA THAMS CAD
YONGS SU

DAG PA BZHI DANG, TSE LA DBANG BA DANG SEMS YO BYAD LAS SKYE BA
MOS PA SMON LAM RDZU 'PHRUL YE SHES CHOS LA DBANG BA BCU DANG,
SNGAR BSHAD PA LTAR STOBS BCU DANG, MI 'JIGS PA NI BZHI DAG
DANG, SKU GSUNG THUGS KYI SPYOD PA

YONGS SU DAG PA'I BSRUNG BA MED PA RNAM PA GSUM DANG, CHOS STON
PA'I TSE NYAN 'DOD PA DANG MI 'DOD PA DANG, 'DOD MI 'DOD GNYIS
KA LA RIM PA BZHIN DU CHAGS PA DANG KHRO BA DANG DE GNYIS KA MED
PA'I DRAN PA NYE BAR BZHAG PA

RNAM PA GSUM DANG, SEMS CAN 'DUL BA'I DUS LAS MI 'DA' BA'I
BSNYEL BA MI MNGA' BA'I CHOS NYID DANG, SGRIB GNYIS KYI BAG
CHAGS YANG DAG PAR BCOM PA DANG, SKYE BO MTHA' DAG LA PHAN PA'I
THUGS RJE CHEN PO DANG,

THUB PA SANGS RGYAS BCOM LDAN 'DAS KHO NA'I MA 'DRES PA'I CHOS
BCO BRGYAD SNGAR BSHAD PA GANG YIN PA DANG, RNAM PA THAMS CAD
MKHYEN PA NYID DANG, RTZA BA'I DANG GI SGRAS BSTAN PA'I LAM SHES
DANG, GZHI SHES TE ZAG MED

YE SHES SDE TSAN NYER GCIG PO DE DAG CHOS CAN, YE SHES CHOS KYI
SKU ZHES BRJOD PA YIN TE, JI LTA JI SNYED KYI SHES BYA THAMS CAD
MNGON SUM DU RTOGS PA'I YE SHES MTHAR THUG YIN PA'I PHYIR,, `
,,GNYIS PA

MTHA' DPYAD PA LA GSUM LAS, DANG PO LA KHA CIG ,THUB PA'I NGO BO
NYID SKU NI, ,ZHES SOGS DANG, BYANG CHUB PHYOGS MTHUN TSAD MED
DANG, ,ZHES SOGS KYI GZHUNG GNYIS MDOR BSTAN RGYAS BSHAD MA YIN
ZER NA, DE

@008B GNYIS MDOR BSTAN RGYAS BSHAD YIN PAR THAL, SLOB DPON
'PHAGS PAS DE GNYIS MDOR BSTAN RGYAS BSHAD DU SBYAR BA'I PHYIR,
KHYAB STE, SLOB DPON 'PHAGS PA DE LTA BU'I GZHUNG DON LA MI
'KHRUL BA'I PHYIR, DER THAL, DE THEG

CHEN 'PHAGS PA YIN PA'I PHYIR, KHA CIG ,SLOB DPON SENGGE BZANG
POS DE GNYIS MDOR BSTAN RGYAS BSHAD DU MI BZHED ZER NA, DE BZHED
PAR THAL, DE ZAG PA MED PA'I CHOS GANG DAG, CES MDOR BSTAN NAS,
DE DAG GANG YIN

ZHE NA, BYANG CHUB PHYOGS MTHUN TSAD MED DANG, ,ZHES PA NAS,
CHOS KYI SKU ZHES BRJOD PA YIN, ,ZHES PA'I BAR 'BYUNG BAR BZHED
PA'I PHYIR, KHA CIG ,SKABS 'DIR 'GREL BA DON GSAL GYIS DE GNYIS
MDOR BSTAN RGYAS BSHAD DU

SBYAR NAS BSHAD PA YIN ZER NA, DE MI 'THAD PAR THAL, SPYIR DE
GNYIS MDOR BSTAN RGYAS BSHAD DU RUNG YANG SKABS 'DIR 'GREL BAS
DE GNYIS MDOR BSTAN RGYAS BSHAD DU MA SBYAR BAR SANGS RGYAS KYI
SA'I ZAG MED YE SHES SDE

CHEN NYER GCIG PO DE NGO BO NYID SKU LAS LOGS SU GSUNG BAR BZHED
PA'I PHYIR, DER THAL, DE LTAR BSTAN PA LA DGOS PA KHYAD PAR CAN
YOD PAR BZHED PA'I PHYIR, KHA CIG ,SLOB DPON 'PHAGS PAS, YE SHES
CHOS

SKU STON BYED KYI MNGON RTOGS RGYAN GYI GZHUNG TSIG MI 'DOD ZER
NA, 'O NA, DES YE SHES CHOS SKU DE MNGON RTOGS RGYAN GYIS MA
BSTAN PAR 'DOD PAR THAL, DAM BCA' 'THAD PA'I PHYIR, 'DOD NA, DES
YE SHES CHOS SKU MI

BZHED PAR THAL, 'DOD PA'I PHYIR, 'DOD NA, DES DE BZHED PAR THAL,
SLOB DPON THOGS MED SKU MCHED GNYIS KYIS YE SHES CHOS SKU BZHED
PA'I PHYIR, DER THAL, SLOB DPON THOGS MED SKU MCHED DANG, SLOB
DPON 'PHAGS

@009A *, ,PA GROL SDE LA LTA BA'I 'CHAD TSUL LA MI MTHUN PA'I
KHYAD PAR YOD KYANG, SKU'I GRANGS NGES SOGS THEG PA CHEN PO'I
LAM GYI RNAM GZHAG SPYI LA MI MTHUN PA'I KHYAD PAR MED PA'I
PHYIR, GAL TE THOGS

MED SKU MCHED GNYIS KYANG YE SHES CHOS SKU MI BZHED DO ZHE NA,
DES DE BZHED PAR THAL, BYANG SA LAS, SANGS RGYAS BCOM LDAN 'DAS
RNAMS KYI SKU NI RNAM PA GNYIS TE, GZUGS KYI SKU DANG CHOS KYI
SKU'O, ,CHOS KYI SKU LA

YANG RNAM PA GNYIS TE, SPANGS PA DANG YE SHES SO, ,ZHES GSUNGS
PA'I PHYIR, GZHAN YANG, 'PHAGS PA GROL SDES YE SHES CHOS SKU
BZHED PAR THAL, YE SHES CHOS SKU YOD PA'I PHYIR, DER THAL, SANGS
RGYAS KYI

SA'I ZAG MED KYI YE SHES SDE TSAN NYER GCIG PO DE YE SHES CHOS
SKU YIN PA'I PHYIR, DER THAL, RTZA BAR, CHOS KYI SKU ZHES BRJOD
PA YIN, ,ZHES GSUNGS PA'I PHYIR, GZHAN YANG, 'PHAGS PA GROL
SDE'I RGYUD LA YE SHES

CHOS SKU MED PAR LTA BA'I LOG LTA YOD PAR THAL, DES YE SHES CHOS
SKU MI BZHED PA'I PHYIR, RTAGS KHAS, 'DOD NA, DE'I RGYUD LA LOG
LTA YOD PAR THAL LO, ,KHA CIG ,SLOB DPON 'PHAGS PAS, SANGS RGYAS
KYI SKU LA

NGO BO NYID SKU, LONGS SKU, SPRUL SKU DANG GSUM KHO NAR GRANGS
NGES PAR BZHED PA YIN ZER NA, DE MI 'THAD PAR THAL, DES SANGS
RGYAS KYI SKU LA YE SHES CHOS SKU YOD PAR BZHED PA SGRUB ZIN
PA'I PHYIR, KHA CIG ,SANGS RGYAS

KYI SKU LA DE GSUM DU GRANGS MA NGES ZER NA, DE NGES PAR THAL,
MDO SDE'I RGYAN LAS, SKU GSUM DAG GIS SANGS RGYAS KYI, ,SKU
BSDUS PAR NI SHES BYA STE, ,SKU GSUM DAG GI RANG GZHAN GYI, ,DON
'DI RTEN DANG BCAS PAR

@009B BSTAN, ,ZHES GSUNGS PA'I PHYIR, KHA CIG ,SLOB DPON SENGGE
BZANG POS SKU GSUM GYI GRANGS NGES MI BZHED ZER NA, DE BZHED PAR
THAL, SLOB DPON GYIS SKU DE LA, GSUM DANG BZHI GANG DU GRANGS
NGES BYAS KYANG MI 'GAL BAR BZHED PA'I

PHYIR, DER THAL, DES SANGS RGYAS KYI SKU LA GSUM DANG BZHIR YANG
GRANGS NGES BYAS PA NI DBYE BSDU'I KHYAD PAR TZAM YIN PAR BZHED
PA'I PHYIR, KHA CIG ,SANGS RGYAS KYI SA'I ZAG MED YE SHES SDE
TSAN NYER GCIG PO DE, NGO

BO NYID SKUS BSDUS PA YIN ZER NA, 'O NA, DE DAG 'DUS MA BYAS
KYIS BSDUS PAR THAL, DAM BCA' 'THAD PA'I PHYIR, KHYAB STE, DE
DAG NGO BO NYID SKUS BSDUS PAR 'DOD NA, SPANGS PA MTHAR THUG GIS
BSDUS PAR 'DOD DGOS LA, DE

LTA NA 'DUS MA BYAS KYIS BSDUS PAR YANG DON GYIS KHAS BLANGS
SONG BA'I PHYIR, 'DOD MI NUS TE, 'DUS BYAS YIN PA'I PHYIR, KHA
CIG ,SANGS RGYAS KYI SA'I ZAG MED YE SHES SDE TSAN NYER GCIG PO
CHOS CAN, SANGS RGYAS KYIS BSDUS PA MA YIN

PAR THAL, KHYOD NGO BO NYID SKUS KYANG MA BSDUS, LONGS SKUS
KYANG MA BSDUS, SPRUL PA'I SKUS KYANG MA BSDUS PA'I PHYIR, ZHES
PA'I THAL 'GYUR GYI KHYAB PA SLOB DPON 'PHAGS PA GROL SDES ZHAL
GYIS BZHES PA YIN ZER NA, DE MI 'THAD PAR

THAL, KHYAB PA DE SLOB DPON 'PHAGS PAS NYI KHRI SNANG BAR YANG
ZHAL GYIS MA BZHES, DE LAS GZHAN DU YANG ZHAL GYIS MA BZHES PA'I
PHYIR, KHA CIG ,NGO BO NYID SKU DANG YE SHES CHOS SKU GANG RUNG
YIN NA, SANGS RGYAS NANG PHAN TSUN KHO NA'I

MNGON SUM GYI SBYONG YUL YIN PAS KHYAB ZER NA, RNAM MKHYEN BDEN
STONG CHOS CAN, DER THAL, DE'I PHYIR, DER THAL, NGO BO NYID SKU
YIN PA'I PHYIR, 'DOD MI NUS TE, THEG CHEN SGOM LAM BAR CHAD MED
LAM GYIS MNGON SUM DU

@010A *, ,RTOGS PA'I PHYIR, KHA CIG ,LONGS SKU DE BYANG 'PHAGS
KHO NA'I MNGON SUM GYI SPYOD YUL YIN ZER NA, 'O NA, DE MNGON SUM
DU RTOGS PA'I SANGS RGYAS 'PHAGS PA MED PAR THAL, DAM BCA' 'THAD
PA'I

PHYIR, 'DOD MI NUS SO, ,KHA CIG ,LONGS SKU DE THEG CHEN 'PHAGS
PA KHO NA'I MNGON SUM GYI SPYOD YUL YIN ZER NA, RE ZHIG DE YANG
MI 'THAD PAR THAL, LONGS SKU MNGON SUM DU RTOGS PA'I THEG CHEN
'PHAGS PA MIN PA YOD PA'I PHYIR, DER

THAL, DE MNGON SUM DU RTOGS PA'I GANG ZAG MIN PA YOD PA'I PHYIR,
KHA CIG ,SPRUL SKU DE SKYE BO LAS DAG YAN CHAD KHO NA'I MNGON
SUM GYI SPYOD YUL YIN ZER NA, DE MI 'THAD PAR THAL, SPRUL SKU
MNGON SUM DU MTHONG BA'I LAS MA DAG

PA'I SEMS CAN YOD PA'I PHYIR, DER THAL, BZO BO SPRUL SKU MNGON
SUM DU MTHONG BA'I DE YOD PA'I PHYIR, KHA CIG ,SPRUL SKU DE SKYE
BO LAS DAG YAN CHAD KYI MNGON SUM GYI SPYOD YUL MIN ZER NA, 'O
NA, DE YAN CHAD KYI MNGON SUM

GYI SPYOD YUL YIN NA, DE YAN CHAD KHO NA'I MNGON SUM GYI SPYOD
YUL YIN DGOS PAR THAL, DAM BCA' 'THAD PA'I PHYIR, 'DOD NA, DE
YAN CHAD KYI RGYUD LA YON TAN YOD PAR KHAS BLANGS NA, DE YAN
CHAD KHO NA'I RGYUD LA YON

TAN YOD PAR KHAS LEN DGOS PAR THAL LO, ,KHA CIG ,NGO BO NYID SKU
DE, SKU LHAG MA GSUM GYI CHOS NYID YIN ZER NA, 'O NA, CHOS NYID
YIN PAR THAL, DAM BCA' 'THAD PA'I PHYIR, 'DOD NA, DON DAM BDEN
PA

YIN PAR THAL, 'DOD PA'I PHYIR, 'DOD MI NUS TE, KUN RDZOB BDEN PA
YIN PA'I PHYIR, KHA CIG ,RANG BZHIN RNAM DAG GI CHAR GYUR PA'I
NGO BO NYID SKU DE, SKU LHAG MA GSUM GYI CHOS NYID YIN ZER NA,
DE MA YIN PAR

@010B THAL, DE LONGS SKU'I CHOS NYID MA YIN PA'I PHYIR, DER
THAL, DE BDEN PAR 'DZIN PA'I BDEN 'DZIN DE, LONGS SKU BDEN PAR
'DZIN PA'I BDEN 'DZIN MA YIN PA'I PHYIR, KHA CIG ,SANGS RGYAS
'PHAGS PA'I RGYUD KYI SHES PA YIN

NA; YE SHES CHOS SKU YIN PAS KHYAB ZER NA, SANGS RGYAS 'PHAGS
PA'I MIG SHES CHOS CAN, DER THAL, DE'I PHYIR, 'DOD NA, YID SHES
YIN PAR THAL LO, ,KHA CIG ,CHOS THAMS CAD MNGON SUM DU RTOGS
PA'I

SHES PA MTHAR THUG DE, YE SHES CHOS SKU'I MTSAN NYID ZER NA,
SNGA MA DE CHOS CAN, MTSON BYA DER THAL, MTSAN NYID DE'I PHYIR,
DER THAL, 'GREL CHEN LAS, SANGS RGYAS KYI GNAS SKABS NA MI SHES
PA'I DBANG PO

SPANGS PA'I PHYIR, YID SHES KYI BLO BZHIN DU DBANG PO'I BLOS
KYANG YUL YONGS SU DPYOD PA DE'I PHYIR SANGS RGYAS KYI MKHYEN PA
THAMS CAD YUL THAMS CAD MKHYEN PA NYID DU 'DOD PA YIN NO, ,ZHES
GSUNGS PA'I PHYIR,, ` ,,

GNYIS PA RANG GI LUGS LA GNYIS, SLOB DPON GNYIS KYIS RTZA BA'I
DGONGS PA 'GREL TSUL BSHAD PA DANG, SKU'I GRANGS NGES SOGS BSHAD
PA'O, ,DANG PO NI, SLOB DPON 'PHAGS PAS SKABS BRGYAD PA'I LUS
RNAM

GZHAG GIS BRJOD BYA JI LTAR BSTAN PA'I BZHED TSUL YOD DE, NGO BO
NYID CES PAS NGO BO NYID SKU BSTAN, LONGS SPYOD RDZOGS BCAS ZHES
PAS LONGS SKU BSTAN, DE BZHIN GZHAN PA SPRUL PA I, ,ZHES BAS
SPRUL SKU MDZAD PA DANG BCAS

BSTAN, CHOS SKU MDZAD PA DANG BCAS PA, ,ZHES BAS LUS BSTAN BSHAR
SBYAR NAS BSTAN PA'I PHYIR, DES TSIG DON YAN LAG RGYAS BSHAD KYI
BRJOD BYA JI LTAR BSTAN PAR BZHED TSUL YOD DE, THUB PA'I NGO BO
NYID SKU NI, ,ZHE

@011A *, ,SOGS RKANG PA BZHIS NGO BO NYID SKU KHYAD CHOS GSUM
LDAN GYI SGO NAS MDOR BSTAN, BYANG CHUB PHYOGS MTHUN TSAD MED
DANG, ,ZHES PA NAS, CHOS KYI SKU ZHES BRJOD PA YIN, ,ZHES PA'I
BAR GYIS NGO

BO NYID SKU RGYAS PAR BSHAD, NYAN THOS NYON MONGS MED PA'I LTA,
,ZHES PA NAS, RTAG PA ZHES KYANG BRJOD PA YIN, ,ZHES PA'I BAR
GYIS NYON MONGS MED PA'I TING NGE 'DZIN DANG SMON GNAS MKHYEN
PA'I TING NGE 'DZIN GNYIS

RGYAS PAR BSHAD, MTSAN NI SUM CU RTZA GNYIS DANG ZHES SOGS RKANG
PA BZHIS LONGS SKU MTSAN NYID KYI SGO NAS MDOR BSTAN, PHYAG
ZHABS 'KHOR LO'I MTSAN DANG, ZHES PA NAS, DPE BYAD BZANG POR
BZHED, ,CES

PA'I BAR GYIS LONGS SKU YON TAN GYI SGO NAS RGYAS PAR BSHAD,
GANG GI SRID PA, ZHES SOGS RKANG PA BZHIS SPRUL SKU DUS KYI SGO
NAS MDOR BSTAN, DE BZHIN 'KHOR BA JI SRID 'DI'I, ,ZHES PA NAS,
RNAM PA NYI SHU

BDUN DU BZHED, ,CES PA'I BAR GYIS SPRUL SKU 'PHRIN LAS KYI SGO
NAS RGYAS PAR BSHAD PAR BZHED PA'I PHYIR, SLOB DPON SENGGE BZANG
POS BZHED TSUL YOD DE, LUS RNAM GZHAG GI NGO BO NYID CES PAS NGO
BO NYID SKU GTZO

BOR BSTAN, LONGS RDZOGS BCAS DANG, ZHES PAS LONGS SKU GTZO BOR
BSTAN, DE BZHIN GZHAN PA SPRUL PA NI, ,ZHES PAS SPRUL SKU GTZO
BOR BSTAN, CHOS SKU MDZAD PA DANG BCAS PA, ,ZHES PAS YE SHES
CHOS SKU

MDZAD PA DANG BCAS PA GTZO BOR BSTAN, TSIG DON YAN LAG RGYAS
BSHAD KYI, THUB PA'I NGO BO NYID SKU NI, ,ZHES SOGS KYIS, NGO BO
NYID SKU GTZO BOR BSTAN, BYANG CHUB PHYOGS MTHUN TSAD MED DANG,
,ZHES SOGS KYIS

@011B YE SHES CHOS SKU RGYAS PAR BSHAD PAR BZHED PA'I PHYIR,
LHAG MA 'CHAD TSUL NI 'PHAGS BGROL SDE DANG MTHUN NO, ,GNYIS PA
SKU'I GRANGS NGES LA, SLOB DPON 'PHAGS PA GROL SDE'I RJES SU
'BRANG BA BTZUN PA GROL SDE, SH'ANTI PA,

AA BHYA YA, RIN CHEN GRAGS PA SOGS RGYA GAR BA KHA CIG DANG, BOD
KHA CIG GIS SANGS RGYAS KYI SKU LA NGO BO NYID SKU, LONGS SKU,
SPRUL SKU GSUM KHO NAR GRANGS NGES PAR BZHED LA, SLOB DPON GYIS
SKU BZHI'I GRANGS NGES MDZAD

CING, DE LA SH'A NITA PA SOGS KYIS DGAG PA BYED KYANG, RJE YAB
SRAS KYIS SLOB DPON GYIS SANGS RGYAS KYI SKU LA SKU GSUM DANG
BZHI GANG DU GRANGS NGES BYAS KYANG MI 'GAL BAR BZHED PAS, SLOB
DPON GYI LUGS DE RANG LUGS SU

MDZAD DO, ,SLOB DPON 'PHAGS PA'I LUGS DE LA, BYANG CHUB PHYOGS
MTHUN TSAD MED DANG, ,ZHES SOGS KYIS NGO BO NYID SKU RGYAS PAR
'CHAD MI RIGS PAR THAL, DE LTAR 'CHAD NA MJUG TU, CHOS NYID SKU
ZHES BRJOD PA YIN, ,

ZHES 'BYUNG RIGS PA LAS DE LTAR MI 'BYUNG BAR, CHOS KYI SKU ZHES
BRJOD PA YIN, ,ZHES 'BYUNG BA'I PHYIR, ZER NA, SKYON MED DE,
LEGS SBYAR GYI SKAD LA RGYAN GYI TSIG SBYOR BDE BA'I DBANG DU
BYAS PA'I PHYIR, DE LTAR YIN

TE; DE'I SKAD DU CHOS NYID KYIS SKU'I SKAD DOD LA DHA RMA T'A
K'A YA ZHES 'BYUNG DGOS PA LAS SKABS 'DI NYID KYI RKYEN T'A
PHYIS TE DHA RM'A YA ZHES 'BYUNG BA DE BOD SKAD DU CHOS KYI SKU
ZHES BRJOD PA YIN ZHES PAR BSGYUR BA'I PHYIR, GONG SA LNGA PA

CHEN PO'I BZHED PA LTAR NA, SAm SKRA TA'I SKAD DOD DE YANG SDEB
SBYOR MA 'GRIG PA'I DBANG GIS MIN NO, ,SLOB DPON SENGGE BZANG
PO'I LUGS DE LA, CHOS SKU MDZAD PA DANG BCAS PA, ,ZHES PA'I
GZHUNG 'DI YE SHES CHOS SKU'I LUS

@012A *, ,RNAM GZHAG DI GZHUNG MA YIN PAR THAL, DE LUS BSTAN
BSHAD SBYOR BA'I GZHUNG YIN PA'I PHYIR, ZER NA, SKYON MED DE,
GZHUNG DE LUS BSTAN BSHAD SBYOR BA'I GZHUNG DANG, YE SHES CHOS

SKU'I LUS STON BYED KYI GZHUNG GNYIS KA YIN PA'I PHYIR, DE LA
KHO NA RE, DE MI 'THAD PAR THAL, DE TSIG DON YAN LAG RGYAS BSHAD
KYI GO RIM DANG MI MTHUN PA'I PHYIR, ZER NA, SKYON MED DE, YE
SHES CHOS SKU

NYID MDZAD PA 'PHRIN LAS DANG LHAN CIG SBYAR BA'I CHED YIN PA'I
PHYIR, DE LTAR SBYAR BA LA DGOS PA YOD DE, SANGS RGYAS KYI
'PHRIN LAS RNAMS RANG RGYU YE SHES CHOS SKU'I BDAG RKYEN LAS
BYUNG BAR SHES PA'I CHED YIN

PA'I PHYIR, SKU LHAG MA GSUM PO DE MOS PA RAB 'BRING THA MA GSUM
GYI SPYOD YUL DU 'GYUR TSUL YOD DE, YE SHES CHOS SKU DE MOS PA
RAB SANGS RGYAS NANG PHAN TSUN GYI MNGON SUM GYI SPYOD YUL DANG,
LONGS SPYOD DE MOS PA 'BRING BYANG

'PHAGS YAN CHAD KYI MNGON SUM GYI SPYOD YUL DANG, MCHOG GI SPURL
SKU DE, MOS PA THA MA SO SO SKYE BO LAS DAG YAN CHAD KYI MNGON
SUM GYI SPYOD YUL DU GYUR PA YIN PA'I PHYIR,, ` ,,ZAG BCAS GNAS
GYUR PA'I ZAG MED DU GYUR PA'I

YE SHES MTHAR THUG DE, YE SHES CHOS SKU'I MTSAN NYID, DE LA DER
GYUR BA'I BYANG PHYOGS SO BDUN GYI SDE TSAN NAS MKHYEN GSUM GYI
SDE TSAN GYI BAR NYER GCIG YOD, SANGS RGYAS KYI SA'I ZAG MED YE
SHES SDE TSAN NYER GCIG PO DE,

RANG GI CHOS NYID NGO BO NYID SKU LAS LOGS SU 'BRAS BU CHOS SKU
MTSON BYED KYI SANGS RGYAS KYI SKUR BSTAN PA LA DGOS PA YOD DE,
YE SHES CHOS SKU GZUGS SKU PHYI MA GNYIS KYI SNANG BA BSKYED PHA
SOGS SHES PA'I DGOS PA YOD PA'I

@012B PHYIR,, ` ,,GSUM PA RTZOD PA SPONG BA LA, KHA CIG NA RE,
SLOB DPON 'PHAGS PA GROL SDES SANGS RGYAS KYI SA'I ZAG MED YE
SHES SDE TSAN NYER GCIG PO DE YE SHES CHOS SKUR MI BZHED PAR
THAL, DES SANGS RGYAS KYI SKU LA NGO BO NYID SKU

LONGS SKU SPRUL SKU GSUM KHO NAR GRANGS NGES PAR BZHED PA'I
PHYIR, DER THAL, DE'I RJES 'BRANG BTZUN PA GROL SDE, SH'ANTI PA,
AA BHYA YA SOGS KHA CIG GIS DE LTAR BZHED PA'I PHYIR, ZER NA MA
KHYAB, KHA CIG ,SLOB DPON

RNAM PA GNYIS KYIS SKABS BRGYAD PA'I BSTAN BYA'I SKU'I GRANGS
NGES DANG, THUB PA'I NGO BO NYID SKU NI, ,ZHES SOGS DANG, BYANG
CHUB PHYOGS MTHUN TSAD MED DANG, ,ZHES SOGS KYI GZHUNG GNYIS
MDOR BSTAN RGYAS BSHAD DU

BZHED TSUL MTHUN PAR THAL, DAM BCA' 'THAD PA'I PHYIR, 'DOD NA,
DE MI MTHUN PAR THAL, SLOB DPON GYIS 'GREL BA 'DIR 'PHAGS PA'I
BZHED PA DE 'GOG PAR MDZAD PA'I PHYIR, DER THAL, 'GREL PA LAS,
GZHAN DAG NI, ZHES

PA NAS, JI LTAR BSDUS ZHES ZER RO, ,ZHES PA'I BAR GYIS DE 'GOG
PA'I TSUL BSTAN NAS, GZHAN DAG NA RE DGOS PA NYE BAR BSTAN PA'I
SHUGS KYIS TSIG LE'UR BYAS PA, ZHES SOGS KYIS RANG LUGS KYI
BZHED PA BSTAN PA'I

PHYIR, ZER NA, SKYON MED DE, DE NI 'PHAGS PA'I 'GREL BA NYI KHRI
SNANG BA'I SKABS 'DIR 'CHAD TSUL BSTAN PA YIN GYI, 'PHAGS PA'I
BZHED PA 'GOG PA MA YIN PA'I PHYIR, DER THAL, NYI KHRI SNANG
BA'I BSHAD TSUL DE KHO

NAR MA NGES PAR 'DI LTAR 'CHAD TSUL KYANG YOD CES BSTAN PA YIN
PA'I PHYIR, DER THAL, NYI KHRI SNANG BA'I 'CHAD TSUL DANG, 'GREL
BA DON GSAL GYI 'CHAD TSUL GNYIS KA MNGON RTOGS RGYAN GYI DGONGS
PAR MI 'GAL BA'I PHYIR

@013A *, ,DER THAL, TSIG GCIG DON DU MA LA 'JUG PA'I GZHUNG MANG
DU YOD PA'I PHYIR TE, DE LTA MA YIN PAR KHA CIG GI 'DOD PA LTAR
BYAS NA SKABS 'DIR 'PHAGS PA NOR BA'AM, YANG NA SLOB

DPON 'KHRUL PA GANG RUNG DU 'GYUR DGOS NA DE NI 'DOD MI RIGS
PA'I PHYIR, KHA CIG ,SLOB DPON 'PHAGS PAS, YE SHES CHOS SKU
RNAMS NGO BO NYID SKUS BSDUS PAR BZHED PAR THAL, DE SKU GSUM
GANG RUNG GIS BSDUS,

LONGS SKU DANG SPRUL SKU GANG GIS KYANG MA BSDUS PA'I PHYIR,
DANG PO DER THAL, THOGS MED KYIS DE SKU GSUM GANG RUNG GIS BSDUS
PAR BZHED PA'I PHYIR, DER THAL, RJE BTZUN BYAMS PAS DE LTAR
BZHED PA'I PHYIR, DER THAL,

MDO SDE RGYAN LAS, SKU GSUM DAG GIS SANGS RGYAS KYI, ,SKU BSDUS
PAR NI SHES BYA STE, ,ZHES GSUNGS PA'I PHYIR, ZER NA, SKYON MED
DE, DE NI CHOS LONGS SPRUL SKU GSUM PO GANG RUNG GIS BSDUS PA LA
DGONGS PA'I PHYIR, KHO

NA RE, DE DES BSDUS PAR THAL, DE NGO BO NYID SKUS CHOS CAN GYI
TSUL GYIS BSDU BA'I PHYIR NA MA KHYAB BO, ,'DOD MI NUS TE, 'DUS
BYAS YIN PA'I PHYIR, KHA CIG ,SLOB DPON 'PHAGS PAS NGO BO NYID
SKU LONGS SKU SPRUL SKU GSUM KHO NAR

GRANGS NGES PAR BZHED PAR THAL, 'GREL PA 'DIR 'PHAGS PA'I BZHED
PA SKYOR BA'I TSE, SKU GSUM KHO NA'O ZHES ZER RO, ,ZHES GSUNGS
PA'I PHYIR, ZER NA, SKYON MED DE, DE NI DE GSUM GTZO BOR BSTAN
PAR BZHED PA LA

DGONGS PA'I PHYIR, 'DOD MI NUS TE, SANGS RGYAS KYI SKU LA BZHI
DANG LNGAR YANG DBYE RIGS PA'I PHYIR, PHYI MA DER THAL, MTSAN
BRJOD LAS, SANGS RGYAS SKU LNGA'I BDAG NYID CAN, ,ZHES GSUNGS
PA'I PHYIR, KHA CIG ,SANGS

@013B RGYAS KYI SKU LA NGO BO NYID SOGS SKU BZHIR GRANGS NGES PA
MI 'THAD PAR THAL, LONGS SKU'I MTSAN DPE RNAMS DE BZHI PO GANG
RUNG MA YIN PA'I PHYIR, ZER NA MA KHYAB, 'O NA, SANGS RGYAS KYI
SKU LA NGO BO NYID SKU SOGS GSUM DU GRANGS MA

NGOS PAR THAL, YE SHES CHOS SKU DE BZHI PO GANG RUNG MA YIN PA'I
PHYIR, GAL TE DE NGO BO NYID SKU YIN NO ZER NA, DE MA YIN PAR
THAL, NGO BO NYID SKU DE DAG PA GNYIS LDAN GYI CHOS NYID KYI SKU
ZHIG LA 'JOG PA'I PHYIR, KHA CIG ,

YE SHES CHOS SKU DE, NGO BO NYID SKUS BSDUS PAR THAL, DE NGO BO
NYID SKU DANG NGO BO GCIG YIN PA'I PHYIR ZER NA, MA KHYAB, 'O
NA, KUN RDZOB DON DAM GYIS BSDUS PAR THAL, DE GNYIS NGO BO GCIG
PA'I PHYIR, KHYAB

PA KHAS, 'DOD NA, HA CANG THAL LO, ,KHA CIG ,YE SHES CHOS SKU
DANG GLO BUR RNAM DAG GI CHAR GYUR BA'I NGO BO NYID SKU GNYIS
SANGS RGYAS 'PHAGS PA KHO NA'I MNGON SUM GYI SPYOD YUL YIN PAR
THAL, DE GNYIS MNGON

SUM DU RTOGS PA'I SEMS CAN MED PA'I PHYIR, ZER NA, MA KHYAB,
'DOD MI NUS TE, DE GNYIS MNGON SUM DU RTOGS PA'I SANGS RGYAS
'PHAGS PA MIN PA YOD PA'I PHYIR, KHA CIG ,MA KHYAB ZER, MA GRUB
NA DER THAL, DE GNYIS

MNGON SUM DU RTOGS PA'I RNAM MKHYEN YOD PA'I PHYIR, KHO NA RE,
DE GNYIS SANGS RGYAS 'PHAGS PA KHO NA'I MNGON SUM GYI SPYOD YUL
YIN PAR THAL, DE LTAR KHAS BLANGS PA'I TSE KHO NA'I SGRAS DE
MNGON SUM DU RTOGS PA'I SEMS CAN

YOD PAR GCOD KYI, GZHAN MI GCOD PA'I PHYIR, ZER NA, YANG NA DE
BZHIN DU BYA'O, ,KHA CIG ,LONGS SKU DANG MCHOG GI SPRUL SKU
MNGON SUM DU RTOGS PA'I LAS MA DAG PA'I SKYE BO MED PAR THAL,
DANG PO MNGON SUM MTHONG BA'I GANG

@014A *, ,ZAG YIN NA, 'PHAGS PA YIN PAS KHYAB, PHYI MA MNGON SUM
DU MTHONG BA'I SO SKYE YIN NA, LAS DAG PA'I GANG ZAG YIN DGOS
PA'I PHYIR, 'DOD NA, DE YOD PAR THAL, DE GNYIS RTOGS

PA'I LAS MA DAG PA'I SO SKYE YOD PA'I PHYIR, ZER NA, MA KHYAB,
RTAGS DER THAL, LONGS SKU LUNG LA BRTEN NAS RTOGS PA'I LAS MA
DAG PA'I SO SO SKYE BO DANG, MCHOG GI SPRUL SKU'I 'KHOR DU GYUR
PA'I LAS MA

DAG PA'I SEMS CAN DU MAS DE MTHONG BA YOD PA'I PHYIR, DANG PO
DER THAL, MDO LAS, GANG DAG NGA LA GZUGS SU MTHONG, ,ZHES SOGS
DANG, GZHAN YANG LUNG DU MAS 'GRUB PA'I PHYIR, KHYAB STE, GANG
DAG

NGA LA GZUGS SU MTHONG, ,ZHES PA'I RKANG PA GSUM GYIS BDEN 'DZIN
GYIS BCINGS BZHIN DU GZUGS SKU MTHONG BA'I LAS MA DAG PA'I SEMS
CAN YOD PAR BSTAN NAS, GANG ZAG DES GZUGS SKU'I CHOS NYID MA
MTHONG

BA'I TSUL RKANG PA PHYI MAS 'CHAD PA'I PHYIR, GONG GI PHYI MA
DER THAL, LUNG LAS BDUD SOGS KYIS BDAG CAG GI STON PA MTHONG BAR
BSHAD PA'I PHYIR, KHA CIG ,ZAG MED YE SHES SDE TSAN NYER GCIG PO
DE YE SHES

CHOS SKU YIN PAR THAL, SANGS RGYAS KYI SA'I ZAG MED YE SHES SDE
TSAN NYER GCIG PO YE SHES CHOS SKU YIN PA'I PHYIR, ZER NA, MA
KHYAB, 'DOD NA, ZAG MED BYANG PHYOGS SO BDUN GYI SDE TSAN YE
SHES CHOS SKU YIN

PAR THAL, 'DOD PA'I PHYIR, 'DOD MI NUS TE, DE RGYUD LA LDAN PA'I
THEG DMAN DGRA BCOM PA YOD PA'I PHYIR, DER THAL, DE RGYUD LA
LDAN PA'I NYAN THOS DGRA BCOM PA YOD PA'I PHYIR, DER THAL, BYANG
PHYOGS SO

@014B BDUN RGYUD LA LDAN PA'I DE YOD PA'I PHYIR, DER THAL, SANGS
RGYAS 'PHAGS PA'I RGYUD KYI BYANG PHYOGS SO BDUN PO DE NYAN THOS
DANG THUN MONG BA'I RNAM MKHYEN GYI RNAM PA YIN PA'I PHYIR, DER
THAL, RTZA BAR, SUM CU BDUN DANG, ,

ZHES GSUNGS PA'I PHYIR, ` ZAD PAR ,'GREL PA LAS, SA DANG, CHU
DANG, ME DANG, RLUNG DANG, ZHES SOGS KYI SKABS SU MTHA' DPYAD PA
LA GSUM LAS, DANG PO LA, KHA CIG ,RANG GI SEMS RTEN BSAM GTAN
GYI

DNGOS GZHI DANG GZUGS MED KYI DNGOS GZHI GANG RUNG LA BRTEN NAS
GZUGS CAN GYI GO SA THAMS CAD SA SOGS YUL BCU POS KHYAB PAR
SNANG BA'I RANG GI GROGS TING 'DZIN SHES RAB MTSUNGS LDAN DAN
BCAS PA'I RIG PA DE, ZAD

PAR GYI SKYE MCHED KYI MTSAN NYID ZER NA, SANGS RGYAS 'PHAGS
PA'I RGYUD KYI ZAD PAR GYI SKYE MCHED CHOS CAN, MTSAN NYID DER
THAL, MTSON BYA DE'I PHYIR, DER THAL, CHOS CAN DE'I PHYIR, DE
YOD PA'I PHYIR, DER

THAL, SANGS RGYAS 'PHAGS PA'I RGYUD LA ZAD PAR GYI SKYE MCHED
BCU YOD PA'I PHYIR, DER THAL, RTZA BAR, ZAD PAR BCU YI BDAG NYID
DANG, ,ZHES GSUNGS PA'I PHYIR, 'DOD NA, GZUGS CAN GYI GO SA
THAMS CAD SA

SOGS YUL BCU POS KHYAB PAR THAL, 'DOD PA GANG ZHIG ,SANGS RGYAS
'PHAGS PA'I RGYUD LA SNANG YUL LA 'KHRUL BA'I SHES PA MED PA'I
PHYIR, 'DOD NA, CHU'I GO SAR YANG SAS KHYAB PAR THAL, 'DOD PA'I
PHYIR, 'DOD

MI NUS TE, SA CHU GNYIS PO DE PHAN TSUN GO SA 'GOG NUS KYI GZUGS
CAN GYI DNGOS PO YIN PA'I PHYIR, KHA CIG ,ZAD PAR GYI SKYE MCHED
YIN NA, TING 'DZIN YIN PAS KHYAB ZER NA, ZAD PAR GYI SKYE MCHED
DU GYUR PA'I

@015A *, ,GTZO SEMS CHOS CAN, DER THAL, DE'I PHYIR, DER THAL,
CHOS CAN DE'I PHYIR, DER THAL, DE YOD PA'I PHYIR, DER THAL, DRAN
PA NYER GZHAG TU GYUR PA'I GTZO SEMS YOD PA GANG ZHIG ,

RIGS PA MTSUNGS PA'I PHYIR, DANG PO DER THAL, MDZOD LAS, GTZO BO
SMOS PA DE DAG NI, ,SBYOR BYUNG YON TAN KUN KYANG YIN, ,ZHES
GSUNGS PA'I PHYIR, KHA CIG ,ZAD PAR SA'I SKYE MCHED YIN NA,
GZUGS CAN

MTHA' DAG LA SAS KHYAB PAR SPRO NUS PA'I RIG PA YIN PAS KHYAB
ZER NA, NYAN THOS 'PHAGS PA'I RGYUD KYI ZAD PAR SA'I SKYE MCHED
CHOS CAN, DER THAL, DE'I PHYIR, 'DOD NA, DES CHU DANG ME SOGS LA
YANG SAS KHYAB

PAR SPRO NUS PAR THAL, 'DOD PA'I PHYIR, 'DOD NA SLA'O, ,KHA CIG
,ZAD PAR SNGON PO'I SKYE MCHED YIN NA, RANG YUL MTHA' DAG LA
SNGON POS KHYAB PAR SPRO BA'I RIG PA YIN PAS KHYAB ZER NA, SANGS
RGYAS 'PHAGS PA'I RGYUD KYI

ZAD PAR SNGON PO'I SKYE MCHED CHOS CAN, DER THAL, DE'I PHYIR,
DER THAL, CHOS CAN DE'I PHYIR, DER THAL, DE YOD PA'I PHYIR, DER
THAL, SANGS RGYAS KYI SA NA SNGON PO YOD PA'I PHYIR, DER THAL,
SANGS RGYAS KYI SA NA

NAG PO YOD PA'I PHYIR, DER THAL, DE NA DBU SKRA BUNG BA LTAR NAG
YOD PA'I PHYIR, 'DOD NA, DES RANG GI YUL MTHA' DAG LA SNGON POS
KHYAB PAR SPRO BAR THAL, 'DOD PA'I PHYIR, 'DOD NA, DES SHES BYA
MTHA' DAG

LA SNGON POS KHYAB PAR SPRO BAR THAL, 'DOD PA GANG ZHIG ,SHES
BYA MTHA' DAG DE'I YUL YIN PA'I PHYIR, 'DOD MI NUS SO, ,KHA CIG
,SLOB PA'I RGYUD KYI ZAD PAR GYI SKYE MCHED YIN NA, 'KHRUL SHES
YIN PAS MA KHYAB ZER NA,

@015B KHA CIG ,DE KHYAB PAR THAL, BYANG SEMS 'PHAGS PA'I RGYUD
KYI ZAD PAR SA'I SKYE MCHED DE 'KHRUL SHES YIN PA'I PHYIR, DER
THAL, DE SNANG YUL LA 'KHRUL BA'I RIG PA YIN PA'I PHYIR, DER
THAL, DE GZUGS CAN GYI DNGOS

'GA' ZHIG LA DON DU SAS MA KHYAB KYANG SAS KHYAB PAR SNANG BA'I
SHES PA YIN PA'I PHYIR, DER THAL, DE ZAD PAR SA'I SKYE MCHED DU
'JOG PA'I RGYU MTSAN YANG DAG YOD PA'I PHYIR ZER, KHA CIG ,SLOB
PA'I RGYUD KYI ZAD PA GYI SKYE

MCHED LA LOG SHES YIN PA YOD ZER NA, DE MED PAR THAL, ZAD PAR
GYI SKYE MCHED YIN NA, SHES PA DON MTHUN YIN DGOS PA'I PHYIR,
KHA CIG ,SLOB PA'I RGYUD KYI ZAD PAR SA'I SKYE MCHED LA SNANG
BA'I SA MTSAN

NYID BA MED ZER NA, DE YOD PAR THAL, BYANG SEMS 'PHAGS PA'I
RGYUD KYI ZAD PAR SA'I SKYE MCHED KYI DMIGS RTEN DU GYUR PA'I SA
YOD PA'I PHYIR, DER THAL, DES SA'I SKYE MCHED LA DMIGS NAS GZUGS
CAN GZHAN 'GA'

ZHIG LA SAS KHYAB PAR SNANG BAR SPRO NUS PA'I PHYIR, GZHAN YANG,
DE YOD PAR THAL, BYANG SEMS 'PHAGS PAS GZUGS CAN 'GA' ZHIG SNGON
PO MIN PA LA SNGON POR MOS PAR BYAS TE BSGOMS PAS GOMS PA MTHAR

THUB PA'I TSE SNGON POR BSGYUR NUS PA YOD PA'I PHYIR, DER THAL,
SA'I DNGOS GZHI LAS, DE LTA DE LTAR MOS PA DANG JI SRID KYI PAR
DU YONGS SU BSGYUR BA DE KHO NA BZHIN DU DER 'GYUR TE SA LA SOG
SPA DE DAG GIS KYANG BYA BA

BYED NUS SO, ,ZHES GSUNGS PA'I PHYIR,, ` ,,GNYIS PA RANG LUGS
LA, RANG GI SEMS RTEN RNAM THAR DANG ZIL GNON THOB PA'I GANG ZAG
GI RGYUD KYI BSAM GTAN GYI DNGOS GZHI DANG GZUGS MED KYI DNGOS

@016A *, ,GZHI GANG RUNG LA BRTEN NAS GZUGS CAN GYI GO SAR SA
SOGS YUL BCU PO GANG YANG RUNG BAS JI LTAR 'DOD 'DOD DU KHYAB
PAR SPRO BAR BYED NUS PA'I RANG GI GROGS TING 'DZIN SHES RAB
MTSUNGS

LDAN DANG BCAS SHING ZIL GNON DAG BYED KYI RIG PA DE, ZAD PAR
GYI SKYE MCHED KYI MTSAN NYID, DBYE NA BCU YOD DE, ZAM PAR SA'I
SKYE MCHED DANG, DE BZHIN DU CHU DANG, ME DANG, RLUNG DANG,
SNGON PO DANG SER PO DANG

DMAR PO DANG DKAR PO DANG NAM MKHA' DANG, ZAD PAR RNAM SHES KYI
SKYE MCHED DANG BCU YOD PA'I PHYIR, ZAD PAR GYI SEMS BRTEN NI,
NYI KHRI SNANG BAR BSAM GTAN BZHI PA LA BRTEN PAR BSHAD LA,
MDZOD LAS, DANG PO BRGYAD PO

BSAM GTAN BZHI PA DANG, ZAD PAR PHYI MA GNYIS NI RIM PA BZHIN DU
GZUGS MED DANG PO GNYIS LA BRTEN PAR BSHAD DE, DE NYID LAS, BSAM
GTAN MTHA' NA SPYOD YUL NI, ,'DOD PA'O GNYIS NI GZUGS MED DAG,

CES GSUNGS PA'I PHYIR, ZAD PAR GYI TING 'DZIN GSAR DU SGRUB PA'I
DMIGS PA DGU YOD DE, CHU DVANGS SHING DRI MA MED PA DANG, 'OG TU
SHING STENG DU DU BA BAR DU ME 'BAR BA DANG, LUS KYI CHA GANG DU
RLUNG GIS REG PA

DANG, RNGA BO CHE'I MTHIL LTAR BRKYANG BA'I RAS SNGON PO DANG,
DE SER PO DANG, DMAR PO DANG, DKAR PO DANG, BUM NANG GI MAR ME'I
'OD RTZIG PA LA PHOG PA'I SNANG BA LTA BU DANG, GNAS KHANG GI
BUG PA NAM MKHA'

RNAMS RIM PA BZHIN DU ZAD PAR CHU'I SKYE MCHED SOGS KYI DMIGS
RTEN YIN PA'I PHYIR, ZAD PHAR GYI SKYE MCHED BSGOMS PA LA DGOS
PA YOD DE, GCIG TU SPRUL ZHING MANG POR BSGYUR BA DANG, SA LA
CHU BZHIN DU 'DZUL BA

@016B DANG, CHU STENG SA BZHIN DU 'GRO BA DANG, RI SOGS SPRUL BA
DANG, CHU SPRUL TE CHAR 'BEBS PA DANG, SNYING KHA SOGS NAS ME
'BYIN PA DANG, RLUNG LTAR 'GRO BA DANG, GZUGS SNGO SER SOGS SU
SPRUL PAR BYED PA SOGS TING 'DZIN

RTZAL BYANG BA'I DGOS PA YOD PA'I PHYIR, 'DIR GZUGS KYI SKYE
MCHED LA DMIGS PA'I ZAD PAR BSHAD NAS DBANG PO LNGA DANG SGRA LA
ZAD PAR MI 'JOG PA'I RGYU MTSAN YOD DE, DBANG PO LNGA NI SNOD
KYI 'JIG RTEN LA SPRO MI NUS PA'I PHYIR

DANG, SGRA LA RIGS 'DRA'I RGYUN MED PA'I PHYIR, RGYU MTSAN DE
LTAR YIN TE, ZAD PAR GYI DMIGS PA'I GTZO BO LA ZAD PAR GYI SKYE
MCHED KYIS DMIGS PA DE ZAD ZAD KYI PAR DU SBRO NUS PA'I RIGS CAN
ZHIG DGOS LA DE DAG LA DE

LTAR MI NUS PA'I PHYIR RO,, ` ,,GSUM PA RTZOD PA SPONG BA LA,
KHA CIG, ZAD PAR GYI SKYE MCHOD YIN NA, LOG SHES YIN DGOS PAR
THAL, RNAM 'GREL LAS, ZAD PAR MI GTZANG LA SOGS, ,YANG DAG

MIN PA LTA BUR NI, ,ZHES GSUNGS PA'I PHYIR, ZER NA, MA KHYAB,
'DOD MI NUS TE, ZAD PAR GYI SKYE MCHED DU GYUR PA'I YE SHES YOD
PA'I PHYIR, KHA CIG, ZAD PAR GYI SKYE MCHED YIN NA, TING 'DZIN
YIN DGOS PAR

THAL, DE YIN NA, SEMS BYUNG YIN DGOS PA'I PHYIR, DER THAL, DE
YIN NA, SEMS PA YIN DGOS PA'I PHYIR, DER THAL, DE YIN NA, MA
CHAGS PA'I SEMS PA YIN DGOS PA'I PHYIR, DER THAL, ZAD PAR DANG
PO

BRGYAD PO GANG RUNG YIN NA, DE YIN DGOS PA'I PHYIR, DER THAL,
MDZOD LAS, ZAD PAR BCU'O BRGYAD MA CHAGS, ,ZHES GSUNGS PA'I
PHYIR, ZER NA, MA KHYAB, KHA CIG, ZAD PAR GYI SKYE MCHED YIN NA,
RTOG PA YIN DGOS

@017A *, ,PAR THAL, SLOB PA'I RGYUD KYI ZAD PAR GYI SKYE MCHED
YIN NA, RTOG PA YIN DGOS PA'I PHYIR, DER THAL, DE YIN NA, RANG
GI GSAL SNANG LA 'KHRUL PA'I SHES PA YIN DGOS PA'I PHYIR,

ZER NA, RE ZHIG MA KHYAB, KHA CIG, SANGS RGYAS 'PHAGS PAS GSER
DU SPRUL PA'I GSER DE GSER MTSAN NYID PA YIN PAR THAL, DES ZAD
PAR GYI SKYE MCHED LA BRTEN NAS SA RDO PHAL PA GSER DU SPRUL NUS
PA GANG

ZHIG ,DE LTAR SPRUL PA'I GSER MTSAN NYID PA YOD PA'I PHYIR, NA
MA KHYAB, 'DOD MI NUS TE, SANGS RGYAS 'PHAGS PAS SROG LDAN GSER
DU SPRUL PA DE GSER MA YIN PA'I PHYIR,, ZIL GNON 'GREL PA LAS,
NANG

GZUGS DANG GZUGS MED PAR 'DU SHES PA DAG GIS SO SOR CHUNG NGU
DANG CHEN PO'I RNAM PA DANG, CES SOGS KYI SKABS SU MTHA' DPYAD
PA LA GSUM LAS, DANG PO LA KHA CIG, RANG GI SEMS RTEN BSAM GTAN
GYI

DNGOS GZHI LA BRTEN NAS KHA DOG DANG DBYIBS GANG RUNG JI LTAR
'DOD 'DOD DU KHYAB PAR SPRO NUS PA'I RANG GI GROGS TING NGE
'DZIN MTSUNGS LDAN DANG BCAS PA'I RIG PA, ZIL GNON GYI SKYE
MCHED KYI MTSAN NYID ZER

NA; ZIL GNON MA THOB PA'I GANG ZAG GI RGYUD KYI GZUGS CAN GZUGS
LA LTA BA'I RNAM THAR CHOS CAN, MTSON BYA DER THAL, MTSAN NYID
DE'I PHYIR, DER THAL, CHOS CAN DE'I PHYIR, 'DOD MI NUS SO, ,KHA

CIG ,RNAM THAR ZAD PAR ZIL GNON GSUM PO RGYUD LDAN GYI PHYI ROL
PA YOD ZER NA, DE MI 'THAD PAR THAL, DE GANG RUNG RGYUD LA LDAN
PA'I GANG ZAG YIN NA, NANG PA YIN DGOS PA'I PHYIR, DER THAL, JI
SKAD DU, RNAM THAR

@017B ZAD PAR ZIL GNON RNAMS, ,SANGS RGYAS BSTAN PA KHO NA'I
KHYAD CHOS YIN, ,BSTAN LAM ZHUGS PA LA 'DI DAG MED, ,CES GSUNGS
PA'I PHYIR, KHA CIG, DE GSUM RGYUD LDAN GYI THEG DMAN PA MED ZER
NA, DE YOD PAR THAL, ZAD PAR GYI SKYE MCHED RGYUD LA LDAN

PA'I NYAN THOS YOD PA'I PHYIR, DER THAL, ZAD PAR ME'I SKYE MCHED
RGYUD LA LDAN PA'I DE YOD PA'I PHYIR, DER THAL, DER SNYOMS PAR
'JUG PA'I NYAN THOS DGRA BCOM PA YOD PA'I PHYIR, DER THAL, DRANG
SRONG LHUNG BA RI DVAGS KYI NAGS ZHES

MING BTAGS PA LA DGOS PA YOD PA'I PHYIR,, ` ,,GNYIS PA RANG LUGS
LA, RNAM THAR THOB PA'I GANG ZAG GI RGYUD KYI RANG GI SEMS RTEN
BSAM GTAN GYI DNGOS GZHI LA BRTEN NAS GZUGS CAN GYI GO SAR KHA
DOG DANG DPHYIGS

SOGS GANG YANG RUNG BAS JI LTAR 'DOD 'DOD DU KHYAB PAR SPRO NUS
SHING RNAM THAR DAG BYED KYIS RAB TU PHYE BA'I SNYOMS 'JUG DE,
ZIL GNON GYI SKYE MCHED KYI MTSAN NYID, DE LA DBYE NA, KHA DOG
ZIL GNON BZHI DANG DBYIBS ZIL

GNON BZHI STE BRGYAD YOD, RNAM THAR ZAD PAR ZIL GNON GYI KHYAD
PAR YOD DE, RNAM THAR GYI RJES SU ZIL GNON GYIS DMIGS PA DE DANG
DE SPRO BA LA DBANG 'BYOR BAR BYED, DE NAS ZAD PAR GYIS DMIGS PA
DE DANG DE JI LTAR 'DOD 'DOD DU

SPRO BA LA DBANG BSGYUR BA'I GO RIM YOD PA'I PHYIR, DE LTAR YIN
TE, BYAMS LAS, THOG MA KHO NAR NI RNAL 'BYOR BA MOS PAR BYED DO,
,DE'I 'OG TU ZIL GYIS GNON TO, ,DE NAS ZIL GYIS GNON PA LA DBANG
THOB NAS, DE'I 'OG TU ZAD

BAR GYI SKYE MCHED DE NYID LA CI DGAR 'GYUR MOS PAR BYED DO, ,DE
LTAR NA DE DAG GI GO RIM KYANG DE'O, ,ZHES GSUNGS PA'I PHYIR
DANG, RNAM BSHAD LAS KYANG, RNAM THAR DANG ZIL GNON DANG ZAD PAR
DAG SKYE BA'I RGYU NI, SNGA MA SNGA MA YIN

@018A *, ,LA, DAG PAR BYED PA'I THABS NI PHYI MA PHYI MA YIN
PAS, ZHES GSUNGS PA'I PHYIR, DES NA MKHAS PA'I DBANG PO KHA CIG
ZAD PAR SNGON DANG ZIL GNON RJES SU THOB PA'I GO RIM BSHAD PA NI
SNGAR

GYI LUNG DE GNYIS KA DANG 'GAL BAR SHES PAR BYA'O, ,'O NA, 'DIR
ZAD PAR SNGON DANG ZIL GNON DE'I RJES SU BSHAD PA DE CI YIN ZHE
NA, SKYON MED DE, DE NI, RTZA BAR, ZAD PAR GYI RJES SU ZIL GNON
BSHAD PA'I BSHAD

RIM DANG BSTUN PA YIN GYI, THOB PA'I RIM PA DANG BSTUN PA MA YIN
PA'I PHYIR,, ` ,,GSUM PA RTZOD PA SPONG BA LA, KHA CIG, ZIL GNON
GYI SNGON DU ZAD PAR THOB PA'I GO RIM NGES PAR THAL, RNAM THAR
ZAD PAR

ZIL GNON GSUM PO DE SNGA MA SNGA MA PHYI MA PHYI MA'I SKYED BYED
DANG, PHYI MA PHYI MA SNGA MA SNGA MA'I DAG BYED YIN PA'I PHYIR,
DER THAL, DE LTAR MKHAS PA KHA CIG BZHED PA'I PHYIR, ZER NA, MA
KHYAB STE, DE NI RNAM BSHAD SOGS DANG

'GAL BAR BSGRUBS ZIN PA'I PHYIR, KHA CIG, SLOB PA'I RGYUD LA
GZUGS MED KYI DNGOS GZHI DANG DBYIBS ZIL GNON GYI GZHI MTHUN YOD
PAR THAL, DE'I RGYUD LA BSAM GTAN GYI DNGOS GZHI DANG DBYIBS ZIL
GNON GYI

GZHI MTHUN YOD PA'I PHYIR, ZER NA, MA KHYAB, 'DOD MI NUS TE,
DE'I RGYUD KYI DBYIBS ZIL GNON LA GZUGS DNGOS YUL DU BYED PA
ZHIG DGOS PA GANG ZHIG ,DE'I RGYUD KYI GZUGS MED KYI DNGOS GZHI
YIN NA, GZUGS

DNGOS YUL DU BYED PA MA YIN PAS KHYAB PA'I PHYIR,, ` NYON MED
TING 'DZIN ,,GNYIS PA BYE BRAG TU BSHAD PA LA GNYIS, NYON MONGS
MED PA'I TING NGE 'DZIN DANG, SMON GNAS MKHYEN PA'I TING NGE
'DZIN TO, ,DANG PO NI, NYAN THOS NYON MONGS

@018B MED PA'I LTA ZHES SOGS RKANG PA BZHIS STON TE, DON NI,
'GREL BAR, NYAN THOS LA SOGS PA'I NYON MONGS ME DPA'I TING NGE
'DZIN, ZHES PA NAS, NYON MONGS PA'I RGYUN DRUNGS 'BYIN MDZAD PA
YIN NI, ,ZHES PA'I BAR GSUNGS, ,

TSIG DON NI, RGYAL BA'I DBANG PO'I NYON MONGS MED PA'I TING NGE
'DZIN CHOS CAN, NYAN RANG GI NYON MONGS MED PA'I TING NGE 'DZIN
LAS KHYAD PAR DU 'PHAGS PA YIN TE, NYAN THOS SOGS KYI NYON MONGS
MED PA'I TING NGE 'DZIN RANG

LA LTA BA'I MI'I NYON MONGS KYI DMIGS RKYEN SKYED PA YONGS SU
SPONG BA TZAM NYID YIN LA, KHYOD KYIS RANG RGYUD LA LDAN PA'I
GANG ZAG GRONG KHYER SOGS SU BYON PA NA RANG RGYUD LDAN GYI GANG
ZAG LA LTA BA'I SKYE BO DE'I NYON MONGS RNAMS

RGYAN GCOD NUS PA'I BYED LAS DANG LDAN PA YIN PA'I PHYIR, 'DI'I
SKABS SU MTHA' DPYAD PA LA GSUM LAS, DANG PO LA, KHA CIG, SANGS
RGYAS 'PHAGS PA'I NYON MONGS MED PA'I TING NGE 'DZIN DES GZHAN
RGYUD KYI NYON

MONGS SKYE PA MED ZER NA, 'O NA, SANGS RGYAS 'PHAGS PA LA DMIGS
PA'I NYON MONGS MED PAR THAL, KHYOD KYI DAM BCA' 'THAD PA'I
PHYIR, RTAGS KHYAB KHAS, 'DOD NA, DE YOD PAR THAL, SANGS RGYAS
'PHAGS PA LA

DMIGS PA'I GANG ZAG GI BDAG 'DZIN YOD PA'I PHYIR, MA GRUB NA,
SANGS RGYAS 'PHAGS PA CHOS CAN, KHYOD LA DMIGS PA'I GANG ZAG GI
BDAG 'DZIN YOD PAR THAL, KHYOD GZHI GRUB PA'I PHYIR, GZHAN YANG,
GDUL

BYA'I SGRIB PA MTHA' DAG 'BAD MED DU SPONG NUS PAR THAL, SANGS
RGYAS KYIS DE'I NYON MONGS MTHA' DAG 'BAD MED DU SPONG PA'I
PHYIR, DER THAL, GDUL BYA'I NYON MONGS RNAMS RGYAS 'PHAGS PA'I
RGYUD KYI NYON MONGS

@019A *, ,MED PA'I TING NGE 'DZIN GYIS GTAN NAS SPONG DGOS PA'I
PHYIR, DER THAL, SANGS RGYAS 'PHAGS PA'I RGYUD KYI NYON MONGS
MED PA'I TING NGE 'DZIN GYIS GZHAN RGYUD KYI NYON MONGS DRUNGS
NAS 'BYIN PA YIN PA'I PHYIR,

RTAGS KHAS, 'DOD MI NUS TE, LAS MA BYAS PA DANG 'PHRAD PA DANG
BYAS PA CHUD ZOS PA MED PA'I PHYIR, KHO NA RE, DE'I DON NI,
SANGS RGYAS 'PHAGS PAS NYON MONGS MED PA'I TING NGE 'DZIN LA
MNYAM PAR BZHAG PA'I

TSE GDUL BYA'I RGYUD KYI NYON MONGS DRUNGS NAS 'BYIN PA'I DON
YIN ZER NA, DE YANG MI 'THAD PAR THAL, SANGS RGYAS 'PHAGS PA DE
DUS RTAG TU TING NGE 'DZIN DE LA MNYAM PAR BZHAG PA'I GANG ZAG
GANG ZHIG SANGS RGYAS

'PHAGS PA TING NGE 'DZIN DE LA MNYAM PAR BZHAG PA'I GANG ZAG TU
DMIGS NAS NYON MONGS SKYE BA YOD PA'I PHYIR, DER THAL, DER DMIGS
NAS BDEN ZHEN SKYE BA YOD PA'I PHYIR, DER THAL, RTZA BAR, RGYAL
LA SOGS LA

CHAGS PA PHRA, ,ZHES GSUNGS PA'I PHYIR,, ` ,,GNYIS PA RANG LUGS
LA, RANG GI SEMS RTEN BSTAN GTAN BZHI PA'I DNGOS GZHI LA BRTEN
NAS GANG LA MNYAM PAR BZHAG PAS RANG RGYUD LA LDAN PA'I GANG ZAG
LA

DMIGS PA'I MI DGE BAR GYUR PA'I NYON MONGS SKYE BA'I DMIGS RKYEN
MI BYED PA'I TING NGE 'DZIN DE, NYON MONGS MED PA'I TING NGE
'DZIN GYI NGO BO YIN, SANGS RGYAS 'PHAGS PA'I RGYUD KYI NYON
MONGS MED PA'I TING NGE 'DZIN DE,

NYAN RANG GI NYON MONGS MED PA'I TING NGE 'DZIN LAS KHYAD PAR DU
'PHAGS PA'I TSUL LA SNGA MA TSIG DON LAS CUNG ZAD ZHIB CHA PHYE
NA, SANGS RGYAS 'PHAGS PA DANG NYAN RANG GNYIS KAS NYON MONGS
MED PA'I TING NGE 'DZIN GNYIS

@019B LA MNYAM PAR BZHAG PA'I TSE, RANG LA DMIGS PA'I GANG ZAG
GI RGYUD LA MI DGE BAR GYUR PA'I MI YI NYON MONGS SKYE BA RE
ZHIG 'GOG NUS PAS NYON MONGS DE'I DMIGS RKYEN MI BYED PAR
MTSUNGS KYANG, SANGS RGYAS

'PHAGS PA'I NYON MONGS ME DPA'I TING NGE 'DZIN GYIS GDUL BYA'I
RGYUD LA NYON MONGS 'JOMS PA'I NUS PA KHYAD PAR CAN 'JOG, NYAN
RANG GI NYON MONGS MED PA'I TING NGE 'DZIN GYIS DE LTAR MI NUS
PA'I PHYIR,, ` ,,

GSUM PA RTZOD PA SPONG PA LA, KHA CIG, SANGS RGYAS 'PHAGS PA LA
DMIGS PA'I MI DGE BAR GYUR PA'I NYON MONGS MED PAR THAL, SANGS
RGYAS 'PHAGS PA DE NYON MONGS MED PA'I TING NGE 'DZIN LA DUS
RTAG TU MNYAM PAR BZHAG

PA'I GANG ZAG GANG ZHIG, KHYOD KYI GONG GI SGRUB BYED 'THAD PA'I
PHYIR, 'DOD MI NUS TE, SANGS RGYAS 'PHAGS PA LA DMIGS NAS KHONG
KHRO SKYE BA YOD PA'I PHYIR, DER THAL, SANGS RGYAS 'PHAGS PA LA
DMIGS NAS

MTSAMS MED KYI LAS GSOG PA YOD PA'I PHYIR, DER THAL, DE BZHIN
GSHEGS PA'I SKU LA NGAN SEMS KYI KHRAG PHYUNG BA'I MTSAMS MED
KYI LAS YOD PA'I PHYIR, ZER NA, SKYON MED DE, DE NI DE BZHIN
GSHEGS PA'I SKU

'DRA BSHIG PA'I NYE BA'I MTSAMS MED KYI LAS LA DGONGS PA'I
PHYIR, RNAM PA GCIG TU NA, SANGS RGYAS 'PHAGS PAS NYON MONGS MED
PA'I TING NGE 'DZIN LA MNYAM PAR BZHAG NAS GRONG SOGS SU BYON
PA'I DUS SU, RANG LA DMIGS NAS LTA BA'I

GANG ZAG DE'I RGYUD LA DE'I TSE RANG LA DMIGS PA'I NYON MONGS MI
DGE BA MI SKYE BA'I DON YIN GYI, SPYIR DE LA DMIGS PA'I NYON
MONGS MI DGE BA SKYE SRID CES BRJOD DGOS PA 'DRA'O, ,KHA CIG,
SANGS RGYAS 'PHAGS PA LA DMIGS NAS KHONG KHRO

@020A *, ,SKYE BA YOD PAR THAL, BDAG CAG GI STON PA LA DMIGS NAS
KHONG KHRO SKYE BA YOD PA'I PHYIR, DER THAL, DE LA LEGS SKAR
LHAS BYIN BDUD SOGS KYI KHONG KHRO SKYES NAS SKUR 'DEBS SOGS

KYI SGO NAS GNOD PA BYAS PA'I PHYIR, ZER NA, DE MI 'THAD PAR
THAL, DE LTAR GRANGS TSOR DANG BSHAD TSOD DE TZAM GYI RJES SU
'BRANGS NAS DE 'DOD NA, SANGS RGYAS 'PHAGS PA YIN NA, GNOD PA
DANG SDUG

BSNGAL MTHA' DAG SPANGS PAS MA KHYAB PAR THAL BAR 'GYUR PA'I
PHYIR, DES NA THEG PA CHE CHUNG DANG DRANG DON DANG NGES DON GYI
DBYE BAS ZHIB CHA 'BYED DO, ,YANG KHO NA RE, DE SKYE BA YOD PAR
THAL, SANGS RGYAS 'PHAGS PA

DE MTHONG NA MI MTHUN PA SRID PA'I PHYIR, DER THAL, SKYES BU LAS
NGAN PA BSAGS PA KHA CIG GIS STON PA SANGS RGYAS SKYON DANG BCAS
PAR MTHONG, LAS DAG PA KHA CIG GIS SKYON DANG BRAL BAR MTHONG
BA'I PHYIR, ZER NA,

SKYON MED DE, DE LTAR SNANG BA SRID PA TZAM GYIS DE MTHONG NA MI
MTHUN PA YOD PAR 'JOG MI RIGS PA'I PHYIR, DER THAL, MDO LAS
SANGS RGYAS 'PHAGS PA'I SKU'I YON TAN 'CHAD PA'I SKABS SU MTHONG
NA MI MTHUN PA MED PAR

BSHAD PA'I PHYIR RO,, ` SMON MKHYEN TING 'DZIN ,,GNYIS PA SMON
GNAS MKHYEN PA'I TING NGE 'DZIN BSHAD PA LA GNYIS, DNGOS DANG,
DE LA RTZOD PA SPONG PA'O, ,DANG PO NI, SANGS RGYAS SMON GNAS
MKHYEN PA NI, ,ZHES

SOGS KYI RKANG PA BZHI GSUNGS TE, DON NI, 'GREL PAR, DE BZHIN
GSHEGS PA'I SMON GNAS MKHYEN PA NI MTSAN MA MED PA NYID DU NGANG
GIS 'JUG PA DANG, ZHES PA NAS, NYAN THOS LA SOGS PA'I YI NI
BZLOG PA NYID KYIS DE

@020B LTA MA YIN NO, ,ZHES PA'I BAR GSUNGS, 'DI DANG SNGA MA
GNYIS KYI 'PHROS SNGAR GYI YE SHES CHOS SKU'I 'PHROS SHAD PA DER
'DUS SO, ,TSIG DON NI, SANGS RGYAS KYI SMON GNAS MKHYEN PA'I
TING NGE 'DZIN NI CHOS CAN, NYAN RANG

? SMON GNAS MKHYEN PA LAS KHYAD PAR DU 'PHAGS TE, 'BAD RTZOL MED
PAR LHUN GYIS GRUB PA DANG, BDEN 'DZIN GYI CHAGS PA SPANGS PA
DANG, SHES BYA THAMS CAD LA THOGS PA MED PA DANG, DUS RGYUN MI
'CHAD PAR RTAG

TU GNAS PA DANG, 'DRI BA KUN GYI LAN 'DEBS PAR NUS PA YIN PAR
MDO LAS BZHED PA'I PHYIR, 'DI'I SKABS SU MTHA' DPYAD PA LA, KHA
CIG, SANGS RGYAS 'PHAGS PA'I SMON GNAS MKHYEN PA'I TING NGE
'DZIN DE RTAG PAR

GNAS PA YIN ZER NA, 'O NA, DE RTAG PAR YOD PAR THAL, DE RTAG PAR
GNAS PA'I PHYIR, RTAGS KHAS, 'DOD NA, DE RTAG PAR GRUB PAR THAL,
'DOD PA'I PHYIR, 'DOD NA, RTAG PA YIN PAR THAL, 'DOD PA'I

PHYIR, 'DOD MI NUS TE, MI RTAG PA YIN PA'I PHYIR, DER THAL, LAM
YIN PA'I PHYIR, KHA CIG, SANGS RGYAS 'PHAGS PA'I SMON GNAS
MKHYEN PA'I YE SHES KYIS LAN MI 'DEBS PA'I 'DRI BA MED ZER NA,
'O NA,

LUNG MA BSTAN GYI LTA BA BCU BZHI MED PAR THAL, PHYI ROL PAS
GANG ZAG GI BDAG DANG 'JIG RTEN RTAG MI RTAG GANG YIN DRIS PA'I
DRI BA LA STON PAS LAN 'DEBS PA YIN PA'I PHYIR, DER THAL, STON
PAS LAN MI 'DEBS PA'I DRI BA MED

PA'I PHYIR, DER THAL, KHYOD KYI DAM BCA' 'THAD PA'I PHYIR,, `
,,RANG LUGS LA, RANG GI SEMS RTEN RAB MTHA'I BSAM GTAN BZHI PA'I
DNGOS GZHI LA BRTEN NAS GANG LA MNYAM PAR BZHAG PAS DRI BA DU
MA'I LAN 'DEB

@021A *, ,NUS PA'I BYED LAS DANG LDAN PAS RAB TU PHYE BA'I RIGS
SU GNAS PA'I TING NGE 'DZIN DE, SMON GNAS MKHYEN PA'I TING NGE
'DZIN GYI MTSAN NYID, SANGS RGYAS DANG NYAN RANG GI SMON GNAS
MKHYEN PA'I

TING NGE 'DZIN GYI KHYAD PAR KHYAD CHOS LNGA NI SNGAR BSHAD PA
LTAR RO,, ` ,,GSUM PA DE LA RTZOD PA SPONG BA LA GNYIS, CHOS SKU
RTAG PA LA RTZOD PA SPONG BA DANG, KHYAB RTAG GNYIS KA LA RTZOD
PA SPONG BA'O, ,DANG PO LA

GNYIS, RTZOD PA DANG, LAN NO, ,DANG PO NI, RTZA BAR DNGOS SU MA
ZIN KYANG 'GREL PA LTAR NA, SANGS RGYAS BCOM LDAN 'DAS CHOS CAN,
SEMS CAN THAMS CAD LA SKU DNGOS SU SNANG BA'I SGO NAS DON MDZAD
MI MDZAD KYI

KHYAD PAR MI 'THAD PAR THAL, DUS RTAG TU THUGS RJE CHEN PO'I
NGANG LAS MA G-YOS PAR BZHUGS PA YIN PA'I PHYIR, ZHES RTZOD,
GNYIS PA LAN LA GNYIS KYI, DANG PO NI, SGRUB PHYOGS KYI LAN NI,
RGYU NI YONGS SU SMIN GYUR

NAS, ,ZHES SOGS RKANG PA BZHI GSUNGS TE, DON NI, 'GREL PAR, DGE
BA'I BSHES GNYEN LA SOGS PA DANG PHRAD PAS, ZHES PA NAS, 'BRAS
BU SMIN PAR MDZAD PAR MI SNANG NGO SNYAM DU DGONGS PA YIN NO,
,ZHES PA'I

BAR GSUNGS, TSIG DON LA, SNGAR GYI RTZOD PA DE LA LAN JI LTAR
'DEBS TSUL NI, SHES BYA CHOS CAN, STON PA DE RTAG TU THUGS RJE
CHEN PO LA GNAS SHING SKU DNGOS SU SNANG MI SNANG GI SGO NAS
GDUL BYA'I DON MDZAD TSUL

LA KHYAD PAR YOD KYANG MI 'GAL BAR THAL, SANGS RGYAS LA DNGOS SU
CHOS NYAN PA'I RGYU TSOGS NI YONGS SU SMIN PAR GYUR NAS GDUL BYA
GANG DANG GANG LA YUL GANG DANG NI DUS GANG GI TSE DNGOS SU CHOS
STON PA'I BYA BA PHAN PAR GYUR PA DE

@021B DANG DE LA SKU DE DNGOS SU SNANG BA'I SGO NAS DON MDZAD
KYI, TSOGS MA BSAGS SHING RGYUD MA SMIN PA'I GDUL BYA LA DE LTAR
SNANG BA'I SGO NAS DON MI MDZAD PA'I PHYIR RO, ,GNYIS PA DGAG
PHYOGS KYI LAN NI, LHA YI RGYAL POS CHAR

PHAB KYANG, ,ZHES SOGS RKANG PA BZHIS STON TE, DON NI, 'GREL
PAR, DPER NA, LHA'I DBANG POS CHAR PHAB TU ZIN KYANG, ZHES PA
NAS, CHOS NYAN PA LA SOGS PA'I BZANG PO THOB PAR MI 'GYUR RO,
,ZHES PA'I

BAR GSUNGS, TSIG DON NI, SANGS RGYAS BCOM LDAN 'DAS RNAMS NI
CHOS CAN, 'JIG RTEN DU DNGOS SU BYUNG BAR GYUR KYANG SEMS CAN
KHA CIG GIS KHYOD LA DNGOS SU CHOS NYAN PA SOGS SKAL PA BZANG PO
MI MYONG BA'I RGYU MTSAN YOD

PAR THAL, DE DAG KHYOD LA DNGOS SU DAM PA'I CHOS NYAN PA SOGS
KYI SKAL PA MED PAS TE DE'I PHYIR RO, ,DPER NA, LHA YI RGYAL POS
CHAR PHAB KYANG RUL BA SOGS KYI RKYEN GYIS SA BON MI RUNG BAR
GYUR PA DE LAS MYU GU SNGON

PO MI 'KHRUNGS PA LTAR RO, ,GNYIS PA KHYAB RTAG GNYIS KA LA
RTZOD PA SPONG BA LA GNYIS, DRING DANG, LAN NO, DANG PO YANG
RTZA BAR DNGOS SU MA ZIN KYANG 'GREL PA LTAR NA YE SHES CHOS SKU
DE CHOS CAN, KHYOD LA KHYAB PA ZHES

BRJOD MI RIGS PAR THAL, KHYOD SANGS RGYAS 'PHAGS PA'I RGYUD LA
YOD PA'I RTEN NGES PA'I PHYIR, DE CHOS CAN, KHYOD LA RTAG PA
ZHES KYANG BRJOD MI RIGS PAR THAL, SKAD CIG RE RE LA SKYE ZHING
'BYUNG BA'I PHYIR ZHES RTZOD,

GNYIS PA LA NI, DE LTAR MDZAD BRGYA CHE'I PHYIR, ,ZHES SOGS
RKANG PA BZHIS STON TE, DON NI, DE LTAR JI SKAD BSHAD PA'I TSUL
GYIS THAMS CAD DU SNANG BA'I SGO NAS BYA BA MDZAD PA RGYA CHE
BA'I PHYIR DANG, ZHES PA NAS, RTAG PA ZHES MNGON

@022A *, ,PAR BRJOD DO, ,ZHES PA'I BAR GSUNGS, TSIG DON NI,
SANGS RGYAS DE NYID CHOS CAN, KHYOD LA KHYAB PA ZHES NGES PAR
BRJOD PA'I RGYU MTSAN YOD DE, SKAL LDAN MTHA' DAG LA MDZAD PA
'PHRIN LAS

'JUG PA RGYA CHE BA'I PHYIR NA DE LTAR BRJOD PA YIN PA'I PHYIR,
DE CHOS CAN, KHYOD KYI RGYUN LA RTAG PA ZHES KYANG BRJOD PA YIN
TE, RANG GI RGYUN CHAD PA'AM ZAD PA MED PA'I PHYIR RO,, ` LONGS
SKU ,,GSUM PA LONGS SKU

BSHAD PA LA GNYIS, MTSAN NYID KYI SGO NAS MDOR BSTAN PA DANG,
YON TAN GYI SGO NAS RGYAS PAR BSHAD PA'O, ,DANG PO NI, MTSAN NI
SUM CU RTZA GNYIS DANG, ,ZHES PA NAS, THUB PA'I LONGS SPYOD
RDZOGS SKUR

BZHED, ,CES PA'I BAR GYIS 'CHAD DE, DON NI, 'GREL PA LAS, MTSAN
SUM CU RTZA GNYIS DANG, DPE BYAD BRGYAD CU'I NGO BO NYID 'DZIN,
ZHES PA NAS, LONGS SPYOD PA'I RDZOGS PA'I SKU YIN NO, ,ZHES PA'I
BAR

GSUNGS, 'PHROS NI, RAB 'BYOR SHES RAB KYI PHA ROL TU PHYIN PA
'DI LA BSLAB CING CHOS DE DAG THAMS CAD THABS BLA NA MED PA YANG
DAG PAR RDZOGS PA'I BYANG CHUB TU MNGON PAR RDZOGS PAR SANGS
RGYAS TE, ZHES PA

NAS, SANGS RGYAS RNAMS KYI SKU SKYES BU CHEN PO'I MTSAN SUM CU
RTZA GNYIS KYIS BRGYAN PA, DPE BYAD BZANG PO BRGYAD CUS BRGYAN
PA, ZHES SOGS LAS 'PHROS SO, ,'DI LA GNYIS, TSIG DON DANG, MTHA'
DPYAD

PA'O, ,DANG PO NI, GNAS NGES PA 'OG MIN KHO NAR BZHUGS SHING
'CHAD 'GYUR LTAR MTSAN NI SUM CU RTZA GNYIS DANG DPE BYED BRGYAD
CU'I BDAG NYID CAN GYI GZUGS SKU 'DIR DNGOS SU BSTAN PA 'DI CHOS
CAN, THUB PA'I LONGS

@022B SPYOD RDZOGS SKAR BZHER BA YIN TE, THEG CHEN GYI CHOS LA
NYE BAR LONGS SPYOD PA SOGS NGES PA LTAR LDAN GYIS RAB TU PHYE
BA'I GZIGS SKU MTHAR THUG YIN PA'I PHYIR, GNYIS PA MTHA' DPYAD
PA LA GSUM LAS, DANG PO LA KHA

CIG ,GZUGS SKU GNYIS PO DE GDUL BYA'I GZHAN SNANG TZAM YIN GYI,
SANGS RGYAS RANG SNANG LA MED ZER NA, DE GNYIS CHOS CAN, SANGS
RGYAS RANG SNANG LA YOD PAR THAL, SANGS RGYAS 'PHAGS PA LA SNANG
BA'I PHYIR, DER THAL,

RNAM MKHYEN LA SNANG BA'I PHYIR, DER THAL, RNAM MKHYEN GYIS
GZIGS PA'I PHYIR, DER THAL, TSAD MAS GRUB PA'I PHYIR, KHA CIG
,GZUGS SKU GNYIS PO DE GDUL BYA'I RGYUD DKYIS BSDUS PA YIN ZER
NA, LAS MA BYAS

BA DANG 'PHRAD PA DANG BYAS PA CHUNG BROS PA YOD PAR THAL, BYANG
CHUB SEMS DPA' RNAMS SANGS RGYAS PA'I TSE RANG RGYUD KYIS BSDUS
PA'I SANGS RGYAS MA THOB PA'I PHYIR, DER THAL, DE'I TSE THOB BYA
SANGS RGYAS DE GDUL BYA'I RGYUD

KYIS BSDUS PA'I PHYIR, RTAGS KHAS, MA GRUB NA DER THAL, DAM BCA'
'THAD PA'I PHYIR, KHA CIG ,GZUGS SKU GNYIS PO DE SANGS RGYAS MIN
ZER NA, 'O NA, GZUGS SKU GNYIS PO DE YON TAN TZAM YANG MA YIN
PAR THAL,

DE GNAS SKABS KYI YON TAN YANG MA YIN, MTHAR THUG GI YON TAN
YANG MA YIN PA'I PHYIR, DANG PO MA GRUB NA, YE SHES CHOS SKU
GNAS SKABS KYI YON TAN YIN PAR THAL, MA GRUB PA DE'I PHYIR, 'DOD
NA, MTHAR THUG GI

YON TAN GZHI MA GRUB PAR THAL LO, ,'DOD MI NUS SO, ,KHA CIG
,SHER PHYIN SUM BRGYA PA LAS, GANG DAG NGA LA GZUGS SU MTHONG,
,ZHES SOGS KYIS, GZUGS SKU GNYIS PO DE SANGS RGYAS MA YIN PAR
BSTAN PA YIN

@023A *, ,ZER NA, 'O NA, DE LTA BU'I GSUNG DE, SANGS RGYAS KYI
GSUNG YIN NAM, SEMS CAN GYI NGAG YIN PA DAG LAS GANG YIN, DANG
PO LTAR NA, MI 'THAD PAR THAL, DE GSUNG PA PO'I SANGS RGYAS

MED PA'I PHYIR, DER THAL, STON PA SH'AKYA THUB PA SANGS RGYAS MA
YIN PA'I PHYIR, DER THAL, GZUGS SKU GNYIS SANGS RGYAS MA YIN
PA'I PHYIR, RTAGS KHAS, PHYI MA LTAR NA, STON PA SH'AKYA THUB PA
SEMS CAN YIN

PAR THAL LO, ,KHA CIG ,LONGS SKU'I RGYUD KYI YE SHES CHOS SKU DE
LONGS SKU YIN ZER NA, DE CHOS CAN, KHYOD MTSAN DPE GSAL RDZOGS
KYIS SPRAS PA'I GANG ZAG YIN PAR THAL, KHYOD LONGS SKU YIN PA'I
PHYIR, KHYAB

STE; RTZA BAR, MTSAN NI SUM CU RTZA GNYIS DANG, ,ZHES SOGS
GSUNGS PA'I PHYIR, 'DOD NA, GZUGS DANG LDAN PA'I GANG ZAG YIN
PAR THAL, 'DOD PA'I PHYIR, KHYAB STE, KHA DOG DANG DBYIBS DANG
LDAN

PA'I CHOS YIN NA, GZUGS DANG BCAS PA YIN DGOS PA'I PHYIR, DER
THAL, 'JUG PA LAS, DBYIBS CAN NA DE GZUGS CAN LA YOD PHYIR,
,ZHES GSUNGS PA'I PHYIR, 'DOD MI NUS TE, SHES PA YIN PA'I PHYIR,

DER THAL, YE SHES YIN PA'I PHYIR, KHO NA RE, LONGS SKU'I YID KYI
RNAM PAR SHES PA LONGS SKU YIN GYI, DE'I RGYUD KYI YE SHES TZAM
DE MIN ZER NA, DE YANG MI 'THAD PAR THAL, DE MNGON SUM GYI SPYOD
YUL DU BYED

PA'I BYANG 'PHAGS MED PA'I PHYIR, DER THAL, DE YE SHES CHOS SKU
YIN PA'I PHYIR, DER THAL, DE SANGS RGYAS 'PHAGS PA'I RGYUD KYI
YID SHES YIN PA'I PHYIR, SNGA MA LA KHYAB STE, YE SHES CHOS SKU
RNAMS SANGS

@023B RGYAS NANG PHAN TSUN GYI MNGON SUM GYI SPYOD YUL BYED KYI,
SEMS CAN GZHAN GYI MNGON SUM GYI SPYOD YUL DU BYED MI NUS PA'I
PHYIR, 'DIR TSIG LA 'KHRI NA, YE SHES CHOS SKU DE SEMS CAN GYI
MNGON SUM GYI SPYOD YUL YIN KYANG, DE'I

MNGON SUM GYI MNGON SUM SPYOD YUL BYED PA MIN ZHES BYA'O, ,KHA
CIG ,LONGS SKU'I YID KYI RNAM SHES LONGS SKU MIN KYANG, SPRUL
SKU'I YID KYI RNAM SHES SPRUL SKU YIN TE, TZAN DRA GO MIS, KHA
CIG ,YID KYI KHO NA

SPRUL PA'I SKU NYID DU NI RTOGS, ,ZHES GSUNGS PA'I PHYIR ZER BA
DANG, LONGS SKU'I DBANG PO LNGA'I RNAM SHES DE LONGS SKU YIN TE,
TZAN DRA GO MIS, DBANG PO LNGA YI RNAM SHES GANG, ,DE YI LONGS
SPYOD RDZOGS SKUR RO, ,ZHES

GSUNGS PA'I PHYIR ZER NA, SKYON MED DE, DE GNYIS KYIS BDAG RKYEN
BYAS PA LAS SKU DE GNYIS GDUL BYA LA SNANG BA 'BYUNG ZHES PA'I
DON YIN PA'I PHYIR, KHA CIG NA RE 'OG MIN TU LONGS SKU 'KHOR
BCAS KHO NA BZHUGS PA YIN

ZER NA, DE MI 'THAD PAR THAL, 'O MIN NA NYAN THOS 'PHAGS PA YOD
PA'I PHYIR, DER THAL, PHYIR MI 'ONG 'OG MIN MTHAR THUG 'GRO BA
YOD PA'I PHYIR, MKHAS PA KHA CIG ,LONGS SKU THAMS CAD 'OG MIN
STUG PO BKOD PA

KHO NAR GSAR DU SANGS RGYAS NAS DER BZHUGS PA YIN TE, NGAG DBANG
GRAGS PAS, DPAL LDAN STUG PO BKOD PAR DON DAM THUGS SU CHUD GYUR
CING, ,ZHES GSUNGS PA'I PHYIR, KHYAB STE, LANG KAR GSHEGS PA
LAS,

GTZANG MA'I GNAS LNGA SPANGS NAS NI, ,'OG MIN GNAS NI NYAMS DGA'
BAR, ,YANG DAG RDZOGS SANGS DER SANGS RGYAS, ,SPRUL PA PO GCIG
'DIR 'TSANG RGYA, ,ZHES DANG, DBANG PHYUG CHEN PO'I GNAS KYI
MCHOG ,

@024A *, ,'OG MIN SHIN TU RNAM PAR MDZES, ,ZHES GSUNGS PA GANG
ZHIG DES GNAS GTZANG GI 'OG MIN DER LONGS SKU RNAMS SANGS RGYAS
PA MA YIN KYANG, GNAS GTZANG GI GONG DU YANG DBANG PHYUG CHEN
PO'I

GNAS 'OG MIN STUG PO BKOD PA ZHES BYA BA ZHIG YONG PA DER LONGS
SKU RNAMS SANGS RGYAS PAR BSHAD PA'I PHYIR, ZER NA DANG, KHA CIG
,LONGS SKU MTHA' DAG GZHI DANG SNYING PO ME TOG GIS BRGYAN PA'I
GNAS 'OG MIN

DER SANGS RGYAS PA YIN TE, PHAL CHEN NAS DE LTA BU'I 'OG MIN DE
THUB PA GANGS CHEN 'TSO BZHUGS PA'I GNAS SU BSHAD CING, DE YANG
'DI NAS MAN 'JIG RTEN GYI KHAMS BCU GSUM 'DAS PA NA YOD PA DANG,
SKABS 'DIR

DER SANGS RGYAS PAR KHAS BLANGS PA LA LUNG RIGS KYIS MI GNOD
PA'I PHYIR, ZER NA, 'DI GNYIS KA YANG CHEN PO DU MAS 'DOD MOD,
RANG LUGS LA 'DOD PA NI MIN TE, DE LA BYANG SEMS RNAMS KYIS
ZHING DAG SBYOR GYI

SGO NAS RANG NYID 'TSANG RGYA BA'I ZHING GSAR DU SGRUB MI DGOS
PAR THAL BA'I SKYON 'JUG PAR MTSUNGS PA'I PHYIR, KHA CIG ,LONGS
SKU'I 'KHOR DU GYUR PA'I BYANG SEMS DANG PO BA MED ZER NA, DE
YOD PAR THAL, DE'I 'KHOR

DUS BCU KA LA GNAS PA'I BYANG SEMS YOD PA'I PHYIR, DER THAL,
SKYABS 'GRO BDUN CU PA LAS, SA BCU PO LA GNAS RNAMS KYIS, ,DE
LTA BU YI SKU GZIGS SO, ,ZHES GSUNGS PA'I PHYIR, KHA CIG ,SPRUL

SKU MA YIN PA'I GZUGS SKU MTHAR THUG DE, LONGS SKU'I MTSAN NYID,
ZER NA, GZUGS SKU CHOS CAN, MTSON BYA DER THAL, MTSAN NYID DE'I
PHYIR, DER THAL, DE YIN PA DANG MA YI PA'I GZUGS SKU GANG RUNG

@024B GANG ZHIG ,DE YIN PA'I GZUGS SKU MA YIN PA'I PHYIR, DANG
PO DER THAL, GZUGS SKU YIN PA'I PHYIR, PHYI MA MA GRUB NA, DE
SPRUL SKU YIN PAR THAL, MA GRUB PA DE'I PHYIR, RTAGS KHAS, 'DOD
MI NUS TE, LONGS SKU

YIN PA'I PHYIR, RTAG KHYAB DNGOS, 'DOD NA SLA'O,, ` ,,GNYIS PA
RANG LUGS LA, NGES PA LNGA LDAN GYIS RAB TU PHYE BA'I GZUGS SKU
MTHAR THUG ,LONGS SKU'I MTSAN NYID, LONGS SKU DE NGES

PA LNGA DANG LDAN PA YIN TE, SKU NGES PA MTSAN DPE GSAL RDZOGS
KYIS SPRAS PA, 'KHOR NGES PA BYANG SEMS 'PHAGS PA YAN CHAD SHA
STAG GIS BSKOR BA, DUS NGES PA 'KHOR BA JI SRID MA STONGS KYI
BAR DU MYA NGAN LAS

'DA' BA'I TSUL MI STON PAR BZHUGS PA, CHOS NGES PA THEG CHEN GYI
SDE SNOD 'BA' ZHIG GSUNG PA, GNAS NGES PA 'OG MIN KHO NAR BZHUGS
PA'I NGES PA LNGA DANG LDAN PA YIN PA'I PHYIR,, ` ,,GSUM PA
RTZOD PA

SPONG BA LA, KHA CIG ,LONGS SKU'I YID KYI RNAM PAR SHES PA LONGS
SKU YIN PAR THAL, MCHOG GI SPRUL SKU'I YID KYI RNAM PAR SHES PA
MCHOG GI SPRUL SKU YIN PA'I PHYIR, DER THAL, THAMS CAD MKHYEN PA
NGAG DBANG

BLO BZANG RGYA MTSO SOGS DAM PA KHA CIG DE LTAR BZHED PA'I
PHYIR, NA MA KHYAB, KHO NA RE, GSAL BA DER THAL, GANG ZAG GI YID
KYI RNAM PAR SHES PA GANG ZAG YIN PA'I PHYIR, ZER NA, MA KHYAB,
RTAGS DER THAL,

GANG ZAG THA SNYAD BTAGS PA'I BTAGS DON BTZAL BA'I TSE DE'I YID
KYI RNAM PAR SHES PA DE'I MTSAN GZHIR SNYED PA'I PHYIR, KHA CIG
,LONGS SKU DE NGES PA LNGA DANG LDAN PA MA YIN PAR THAL, DE DUS
NGES PA 'KHOR BA JI SRID

@025A *, ,MA STONGS KYI BAR DU MYA NGAN LAS 'DA' BA'I TSUL MI
STON PAR MI BZHUGS PA'I PHYIR, DER THAL, DE 'KHOR BA JI SRID
GNAS KYI BAR DU MI BZHUGS PA'I PHYIR, KHA CIG MA KHYAB ZER, MA
GRUB NA

DER THAL, DE DE'I BAR DU MI SDOD PA'I PHYIR, DER THAL, DE RING
GI DUS KYI LONGS SKU DE SANG GI ? BDU MI SDOD PA'I PHYIR, ZER
NA, DON DBANG BTZAN BAR BYAS NA MA KHYAB STE, DE LA GO DON MI
'DRA BA YOD PA'I

PHYIR, DE LTAR MA YIN NA, DNGOS PO DE, SNGON DANG PHYI MA'I DUS
SU MED PAR THAL, DE RING GI DUS KYI DNGOS PO DE SANG GI DUS SU
MED PA'I PHYIR, KHYAB PA KHAS, RTAGS DER THAL, SANG GI DUS KYI
DNGOS PO DE DE

RING GI DUS SU MED PA'I PHYIR, DER THAL, PHYI DRO KHANG PA ZHIG
PA DE SNGA DRO'I DUS SU MED PA'I PHYIR, MA GRUB NA RNAM BSHAD
DANG 'GAL LO, ,'DOD MI NUS SO, ,KHA CIG ,LONGS SKU NGES CHOS
NGES PA THEG PA CHEN

PO'I CHOS 'BA' ZHIG GSUNG BA MA YIN PAR THAL, DES THEG DMAN GYI
MDO GSUNGS PA'I PHYIR, DER THAL, DES THEG DMAN GYI MDO BSTAN
PA'I PHYIR, ZER NA, SKYON MED DE, LONGS SKUS THEG CHEN GYI SDE
SNOD

'BA' ZHIG GSUNGS ZHES PA'I 'BA' ZHIG GI SGRAS LONGS SKU'I GSUNG
DU GYUR PA'I THEG DMAN GYI MDO YOD PAR GCOD KYI, DES THEG DMAN
GYI MDO YOD PAR BSTAN PA'AM, THEG DMAN GYI MDO DES BSTAN PA GCOD
PAR MI BYED PA'I

PHYIR, KHA CIG ,LONGS SKU'I 'KHOR DU SANGS RGYAS KYI SPRUL PA
MED PAR THAL, DE'I 'KHOR YIN NA, BYANG 'PHAGS YIN DGOS PA'I
PHYIR, DER THAL, DE 'KHOR NGES PA BYANG SEMS 'PHAGS PA YAN CHAD
SHA STAG GIS BSKOR BA'I PHYIR,

@025B ZER NA, MA KHYAB BO, ,KHA CIG ,LONGS SKU DE NGES PA LNGA
LDAN MA YIN PAR THAL, DE GDUL BYA'I MOS PA'I DBANG GIS SKU SNA
TSOGS SU SNANG BA YOD PA'I PHYIR, ZER NA, MA KHYAB, MA GRUB NA
DER THAL, RGYUD BLAR, JI LTAR TSON NI SNA TSOGS

KYIS, ,NOR BU DE DNGOS MI SNANG LTAR, ,DE BZHIN 'GRO RGYAN SNA
TSOGS KYIS, ,KHYAB BDAG DE DNGOS MIN PAR SNANG, ,ZHES GSUNGS
PA'I PHYIR, KHA CIG ,LONGS SKU'I 'KHOR DU GYUR PA'I SA BCU KA LA
GNAS PA'I BYANG SEMS MED

PAR THAL, DE'I 'KHOR DU GYUR PA'I BYANG SEMS YIN NA, SA BCU PA
BA YIN DGOS PA'I PHYIR, DER THAL, MDO LAS, SA BCU PA YA GNAS
PA'I BYANG CHUB SEMS DPA' RNAMS DANG THABS GCIG TU BZHUGS SO,
,ZHES GSUNGS PA GANG

ZHIG ,SH'ANTI PAS, TSIG GSAL LAS DE RANG LUGS SU MDZAD PA'I
PHYIR, ZER NA, MA KHYAB STE, SNGA MA NI 'GYUR MA DAG PA YIN LA,
PHYI MA DE LTAR BSHAD KYANG RANG LUGS SU DE KHAS MI LEN PA'I
PHYIR,, MTSAN BZANG ,GNYIS PA

YON TAN GYI SGO NAS RGYAS PAR BSHAD PA LA GNYIS, MTSAN BSHAD PA
DANG, DPE BYAD BSHAD PA'O, ,DANG PO LA GNYIS, MTSAN DNGOS DANG,
DE'I RGYU BSHAD PA'O, ,DANG PO NI, PHYAG ZHABS 'KHOR LO'I MTSAN
DANG RUS SBAL

ZHABS, ,ZHES PA NAS, 'DRA BA 'DI DAG SUM CU RTZA GNYIS MTSAN,
,ZHES PA'I BAR TSIGS SU BCAD PA LNGA GSUNGS TE, DON NI, 'GREL
PAR, BLA MA RNAMS LA SKYEL BA DANG BSU BA LA SOGS PAS PHYAG DANG
ZHABS 'KHOR

LO'I MTSAN DANG LDAN PA NYID DANG, ZHES PA NAS, RDZI MA BA'I LTA
BU NYID DO, ,ZHES PA'I BAR GSUNGS LA, 'PHROS NI SNGAR GYI DE'O,
,TSIG DON NI, SHES BYA CHOS CAN, LONGS SKU'I MTSAN 'DI DAG SUM
CU RTZA GNYIS SU GRANG

@026A *, ,NGES PA YIN TE, DE DAG KYANG GANG ZHE NA, LONGS SKU'I
PHYAG DANG ZHABS 'KHOR LO'I MTSAN DANG LDAN PA DANG, RUS SBAL
BZHIN DU ZHABS SHIN TU GNAS PA DANG, PHYAG DANG ZHABS KYI SOR MO
RNAMS DRA BAS

'BREL BA DANG, PHYAG DANG NI ZHABS BCAS 'JAM ZHING GZHON SHA
CHAGS PA DANG, SKU 'DI YI NI PHYAG ZHABS KYI RGYAB BZHI DANG
PHRAG GONG GNYIS DANG LTAG PA STE BDUN PO DAG MTHO BA DANG, SOR
MO RNAMS RING BA DANG, ZHABS

KYI RTING PA YANGS PA DANG SKU CHE ZHING DRANG BA DANG, ZHABS
KYI LONG BU PHYIR 'BUR BA MI MNGON PA DANG, SKU'I SPU NI GYEN DU
PHYOGS PA DANG, BYIN PA RI DVAGS AE NA YA'I BYIN PA 'DRA BA
DANG, PHYAG RING ZHING MDZES PA DANG, GSANG

GNAS 'DOM GYI SBA BA SPU BAS SU NUB PA'I MCHOG DANG LDAN PA
DANG, SKU'I LPAGS PA GSER GYI MDOG LTA BU DANG, LPAGS PA 'JAM
ZHING SRAB PA DANG, SKU'I SPU NI RE RE NAS G-YAS PHYOGS SU LEGS
PAR 'KHYIL ZHING 'KHRUNGS PA

DANG, ZHAL MDZOD SPUS BRGYAN PA DANG, RO STOD SENGGE'I STONG
DANG 'DRA BA DANG, SKU 'DI YI DPUNG PA'I MGO ZLUM PA DANG, THAL
GONG RGYAS PA DANG, LJAGS 'DI LA RO MI ZHIM PA RO MCHOG TU SNANG
BA DANG, SKU NI SHING N+YA

GRO DHA LTAR 'DOM GYI PHAN TSUN GYI RTZE MO NAS BTZAL BA'I TSAD
CI TZAM PA ZHABS NAS SPYI BO'I BAR DE TZAM DU MNYAM PA'I CHU
ZHENG GAB PA DANG, DBUR GTZUG TOR DANG LDAN PA DANG, LJAGS RING
ZHING MDZES PA DANG, GSUNG TSANGS

PA'I DBYANGS LTA BU DANG, 'GRAM PA SENGGE'I 'GRAM PA 'DRA BA
DANG TSEMS SHIN TU DKAR BA DANG, TSEMS TSAD MNYAM PA DANG, DE
THAGS BZANG BA DANG, DE GRANGS NI BZHI BCU THAM PA TSANG BA
DANG, SPYAN NI DKAR NAG GI CHA

@026B MA 'DRES PA'I MTHON MTHING CAN DANG, SPYAN GYI RDZI MA BA
MCHOG GI RDZI MA DANG 'DRA BA BCAS SO GNYIS SU GRANGS NGES PA'I
PHYIR, GNYIS PA MTSAN DE RNAMS SGRUB BYED KYI RGYU NI, 'DI LA
MTSAN NI GANG GANG GI, ,ZHES SOGS TSIGS SU

BCAD PA GSUM GYIS 'CHAD DE, DON NI, 'GREL PAR, MTSAN GANG GIS
SGRUB PAR BYED PA'I RGYU GANG YIN PA DE, ZHES SOGS GSUNGS, TSIG
DON NI, LONGS SKU 'DI LA CHOS CAN, MTSAN NI SO GNYIS PO 'DI DAG
YANG DAG

PAR 'GRUB PA'I TSUL DANG RGYU YOD DE, MTSAN SO GNYIS NI GANG
DANG GANG GIS SGRUB PAR BYED PA'I RGYU GANG DANG GANG YIN PA DE
DANG DE NI RAB TU RDZOGS PA DES NA DE DAG 'GRUB PA'I PHYIR RO,
,DE DAG KYANG GANG ZHE NA, DE YANG YOD DE,

YUM GYI MDO LAS, JI SKAD 'BYUNG BA BZHIN DU BLA MA SKYEL BA DANG
BSU BA LA SOGS BYAS PA NI PHYAG ZHABS KYI 'KHOR LO'I MTSAN 'GRUB
PA'I RGYU BYED PA DANG, SDOM PA YANG DAG PAR BLANGS PA BSTAN PAS
NI ZHABS RUS SPAL

BZHIN DU GNAS PA'I RGYU BYED PA DANG, BSDU BA BZHI BSTAN PA NI
SOR MO DRA BAS 'BREL BA'I RGYU DANG, GYA NOM PA'I DNGOS PO GZHAN
LA SBYIN PA NI PHYAG ZHABS GZHON SHA CHAGS PA SOGS GNYIS KYI
RGYU DANG, GSAD PAR BYA BA

LAS THAR BAR BYED BA NI SKU CHE ZHING DRANG BA'I RGYU DANG, DGE
BA'I CHOS NI YANG DAG PAR BLANGS PA SPEL BA LA SOGS NAS, KHONG
KHRO MED PA NI BA'I RDZI MA LTA BU'I MTSAN SGRUB BYED KYI RGYU
YI MTSAN NYID DAM RANG BZHIN GYI BAR SO GNYIS YOD

PA'I PHYIR, 'DI'I SKABS SU MTHA' DPYAD PA LA, KHA CIG, MTSAN SO
GNYIS DANG DPE BYAD BRGYAD CU MNGA' PA'I GANG ZAG YIN NA, LONGS
SKU YIN PAS KHYAB ZER NA, MCHOG GI SPRUL SKU CHOS CAN, DER THAL,
DE'I PHYIR,

@027A *, ,DER THAL, CHOS CAN DE'I PHYIR, DER THAL, DE YOD PA'I
PHYIR, DER THAL, RGYUD BLA MA LAS, MTHONG NA TSIM BYED YON TAN
GANG, ,SUM CU RTZA GNYIS ZHES BYA BA, ,SPRUL PA CHOS LA RDZOGS

PAR NI, ,LONGS SPYOD RDZOGS SKU GNYIS LA BRTEN, ,ZHES GSUNGS
PA'I PHYIR, DE LA KHO NA RE, DE LA MTSAN SO GNYIS YOD PA'I DON
YIN GYI, DPE BYAD RNAMS MED DO ZHE NA, DE NI MI 'THAD PAR THAL,
DPE BYAD RNAMS

MTSAN GYI 'KHOR DU BSHAD PA'I PHYIR, KHA CIG, DE RNAMS MNGA'
BA'I GANG ZAG YIN NA, SANGS RGYAS 'PHAGS PA YIN PAS KHYAB ZER NA
'KHOR LO SGYUR PA'I RGYAL POR GYUR BA'I BYANG SEMS CHOS CAN, DER
THAL, DE'I PHYIR,

DER THAL, CHOS CAN DE'I PHYIR, DER THAL, DE YOD PA'I PHYIR, DER
THAL, RIN CHEN 'PHRENG BA LAS, 'KHOR LOS BSGYUR BA THAMS CAD LA,
,'DI DAG YOD PAR 'DOD MOD KYI, ,DAG DANG MDZES DANG GSAL BA NI,
,BCU

DRUG CHAR YANG MI YOD DO, ,ZHES GSUNGS PA'I PHYIR DANG, MDZOD
LAS KYANG, DE LTAR BSHAD PA'I PHYIR, GZHAN YANG, DE MI 'THAD PAR
THAL, RDOR GCOD LAS, MTSAN DPE TSANG BA TZAM GYIS SANGS RGYAS SU
'GYUR

BAR 'DOD NA, 'KHOR LO SGYUR BA'I RGYAL PO YANG SANGS RGYAS SU
THAL BA'I SKYON BSTAN PA'I PHYIR, DER THAL, DE NYID LAS, GAL TE
MTSAN PHUN SUM TSOGS PAS DE BZHIN GSHEGS PAR LTA BAR 'GYUR NA
'KHOR LOS SGYUR

BA'I RGYAL PO YANG DE BZHIN GSHEGS PAR 'GYUR TE, ZHES GSUNGS
PA'I PHYIR, KHA CIG, LPAGS PA GSER MDOG CES PA'I DON NI, LPAGS
PA'I MDOG GSER LTA BU YIN PA KHO NA'I DON YIN NO, ,ZER NA, DE MI
'THAD PAR

@027B THAL, DE LTAR NA SKU MDOG SNGON PO SOGS KYI SANGS RGYAS
MED PAR 'GYUR DGOS PA LAS DE YOD PA'I PHYIR, DER THAL, SANGS
RGYAS SMAN BLA SOGS YOD PA'I PHYIR, GZHAN YANG, DE MI 'THAD PAR
THAL, GSER 'PHRENG LAS, GSER

'DRA BA NI SHIN TU DAG PA'I GSER LTAR DAG PA LA BYA'I SER BA LA
MI BYA'O, ,ZHES GSUNGS PA'I PHYIR, KHA CIG, SANGS RGYAS 'PHAGS
PA'I LJAGS KYI DBANG PO LA RO MI ZHIM PA YANG RO MCHOG TU SNANG
ZER NA, RO MO ZHIM PA CHOS CAN,

RO ZHIM PA YIN PAR THAL, SANGS RGYAS 'PHAGS PAS RO ZHIM PAR
RTOGS PA'I PHYIR, DER THAL, SANGS RGYAS 'PHAGS PA'I LCE SHES
KYIS RO MCHOG TU RTOGS PA'I PHYIR, DER THAL, DE LA RO MCHOG TU
SNANG BA'I PHYIR, KHYAB STE,

SANGS RGYAS 'PHAGS PA'I RGYUD KYI SHES PA LA SNANG LA MA NGES PA
MED PA'I PHYIR, 'DOD MI NUS SO, ,KHA CIG, SANGS RGYAS 'PHAGS
PA'I SKU LA SHA RUS DANG LPAGS PA YOD PA NI DNGOS GNAS PA YIN
TE, DE LA TSEMS SOGS YOD

BA DNGOS GNAS PA YIN PA'I PHYIR, GSUNGS, KHA CIG, SANGS RGYAS
'PHAGS PA'I SKU LA SHA RUS DNGOS GNAS PA MED DO, GSER 'OD LAS,
SKU LA RUS PA KHREG MED NA, ,ZHES PA DANG, GSANG BA BSAM GYIS MI
KHYAB PA'I MDO

LAS KYANG, ZHI BA'I BLO GROS DE BZHIN GSHEGS PA'I SKU LA NI, PHO
BA DANG LONG GA MED DO, ,RNAG GAM, KHRAG GAM, MCHIL MA'AM, NGAR
SNABS SAM, NGAN SGYUGS SAM, MI GTZANG BA MED KYI, ZHI BA'I BLO
GROS DE BZHIN

GSHEGS PA'I SKU NI 'DZAM BU'I CHU BO GSER GAR BU LTA BU STE,
KHONG STONG MA YIN PA BU GA MED PA, KHA NA MA THO BA MED PA'O,
,DE BZHIN GSHEGS PA'I SKU NI LCI KHYAD RDO RJE DANG 'DRA YANG,
'JAM KHYAD KA TZA LIN DI KA LTAR RE GA

@028A *, ,NA BDE BAR 'GYUR BAS, DE BZHIN GSHEGS PA'I SKU'I CHE
BA NYID LA LTOS, ZHES GSUNGS PA DANG, RIM LNGA LAS KYANG, KHONG
STONG KHYOD KYI SKU LA MED, ,CES DANG, GZHUNG GZHAN DU MAR,
SANGS RGYAS

'PHAGS PA'I SKU DE YE SHES KYI SKU DANG NGO BO GCIG PAR BSHAD
PA'I PHYIR DANG, MTSAN BRJOD KYI, SKRA YANG RDO RJE 'BAR BA STE,
,ZHES PA'I 'GREL BAR, SANGS RGYAS 'PHAGS PA'I SKU'I CHA SHAS
THAMS CAD KYIS SHES BYA MKHYEN PAR

GSUNGS PA'I PHYIR, ZER NA, DON LA PHYI MA 'DOD DGOS PAR SNANG
YANG, RE ZHIG SNGA MA LTAR BYAS KYANG RUNG TZAM MO,, ` , ,RANG
LUGS LA, RANG RGYU BSOD NAMS KYI TSOGS DU MA LAS 'KHRUNGS SHING
RANG RGYUD LDAN GYI

GANG ZAG SKYES BU CHEN POR MTSON PA ZHIG MTSAN DANG DE GZHAN
RGYUD LA GO BAR BYED PA ZHIG DPE BYAD KYI DON NO, ,DBYE BA NI
SNGAR LTAR RO, ,SANGS RGYAS KYI MTSAN DPE DE DAG KYANG SANGS
RGYAS KYI SAS BSDUS PAR 'DOD DGOS PAS GZUGS SU

KHAS LEN DU RUNG YANG RDUL PHRA RAB BSAGS PA'I BEM PO MIN PAR
BZHED PA NI, RNAM BSHAD SOGS KYI DGONGS PAR MNGON NO, , ` ,
,GNYIS PA DPE BYAD NI, THUB PA'I SEN MO ZANGS MDOG DANG, ,ZHES
PA NAS, SANGS

RGYAS DPE BYAD BZANG POR BZHED, ,CES PA'I BAR TSIGS SU BCAD PA
BCU GNYIS KYIS 'CHAD DE, DON NI, 'GREL PAR, 'DU BYED THAMS CAD
LA 'DOD CHAGS DANG BRAL BA NYID KYIS SEN MO ZANGS KYI MDOG LTA
BU DANG, ZHES PA NAS,

G-YUNG DRUNG 'KHYIL BAS BRGYAN PA YIN NO, ,ZHES PA'I BAR
GSUNGS, TSIG DON NI, 'CHAD 'GYUR LTAR GYI BRGYAD CU PO NI CHOS
CAN, SANGS RGYAS KYI DPE BYAD BZANG POR BZHED DE, DE DAG KYANG
GANG ZHE NA, THUB PA'I SEN MO ZANGS MDOG

@028B LTA BU DANG, DE'I MDOG SNUM PA DANG, DE MTHO BA DANG, SOR
MO RNAMS ZLUM PA DANG, DE RGYAS BA DANG, DE BYIN GYIS PHRA BA
DANG, LUS KYI RTZA MI MNGON PA DANG, DE'I MDUN PA MED PA DANG,
LONG BU MI MNGON PA DANG, ZHABS RING THUNG MNYAM

BA STE BCU DANG, SENGGE'I DANG, GLANG CHEN GYI DANG, BYA NGANG
PA'I DANG NI, KHYU MCHOG GI STABS SU GSHEGS PA DANG, G-YAS
PHYOGS SU GSHEGS PA DANG, MDZES PAR GSHEGS PA DANG, DRANG POR
DANG, SKU 'KHRIL BAG CHAGS PA DANG, DE

BYI DOR BYAS PA 'DRA BA DANG, DE SBOM PHRA SOGS RIM PAR 'TSAM PA
STE BCU DANG SKU GTZANG BA DANG, DE 'JAM PA DANG, SKU DAG PA'I
KHYAD PAR DANG, SKU'I MTSAN NI CHA SHAS YONGS SU RDZOGS PA DANG,
SKU YI RGYA KHYON CHE BA'I KHO LAM YANGS

SHING BZANG BA DANG, GOM PA CHE CHUNG MED PAR SNYOMS PA DANG,
SPYAN GNYIS NI RA RI SOGS MED PA'I DAG PA DANG, SKU SHIN TU
GZHON SHA CAN NYID DANG, SKU ZHUM PA MED PA DANG, SKU RGYAS PA
STE BCU DANG, SKU SHIN TU GRIMS

PA'I KHYAD PAR NYID DANG, YAN LAG DANG NYING LAG TSIGS RING
THUNG GI CHA SHAS SHIN TU RNAM PAR 'BYES PA STE PHYED PA DANG,
GZIGS PA GLO BUR GYI SGRIB PA MED CING DAG PA DANG, RKED SKABS
MTSAMS KYI DBU ZLUM PA DANG, DKU

SKABS PHYIN PA DANG, DKU MA RNYONGS PA DANG, PHYAL LA MA LTO BA
MTHO DMAN MED PAR PHYED PA DANG, LTE BA NI GTING ZAB PA DANG,
LTE BA'I RI MO G-YAS PHYOGS SU 'KHYIL BA DANG, SPYOD LAM KUN
NAS LTA NA SDUG PA STE BCU DANG,

KUN TU SPYOD PA GTZANG BA DANG, SKU LA NI RME BA'I GNAG BAG MED
PA DANG, PHYAG NI SHING BAL LTAR 'JAM PA DANG, PHYAG RIS MDANGS
YOD PA DANG, DE ZAB PA DANG, DE RING BA DANG, ZHAL NI HA CANG MI
RING BA DANG, MCHU NI BIM PA LTAR

@29A *, ,DMAR BA DANG, LJAGS MNYEN PA DANG, DE SRAB PA STE BCU
DANG, LJAGS DMAR BA DANG, GSUNG 'BRUG GI SGRA LTA BU NYID DANG,
GSUNG SNYAN CING 'JAM PA DANG, MCHE BA ZLUM PA DANG, DE RNO BA
DANG, DE

DKAR BA DANG, DE RING THUNG MNYAM PA DANG, DE BYIN GYIS PHRA BA
DANG, SHANGS KYI GZENGS MA THO BA DANG, DE SNABS SOGS KYIS MCHOG
TU DAG PA DAG DANG NI BCU DANG, SPYAN YANGS PA DANG, RDZI MA
STUG PA DANG, SPYAN PADMA'I 'DAB

MA RANGS PA 'DRA BA DANG, SMIN TSUGS RING BA DANG, SMIN MA 'JAM
PA DANG, DE SNUM PA DANG, DE'I SPU NI MNYAM PA DANG, PHYAG RING
ZHING RGYAS PA DANG, SNYAN RING THUNG SOGS MNYAM PA DANG, SNYAN
GYI DBANG PO NYAMS PA RNAM

PAR SPANGS PA STE BCU DANG, DPRAL BA LEGS PAR 'BYES PA DANG, DE
DBYES CHE BA DANG, DBU RGYAS PA DANG, DBU SKRA BUNG BA LTAR GNAG
PA DANG, DE STUG PA DANG, DE 'JAM PA DANG, DE MA 'DZINGS PA
DANG, DE MI GSHOR BA DANG

DE DRI ZHIM PAS SKYES BU YI YID NI 'PHROG PAR BYED PA DANG,
PHYAG ZHABS LA DPAL GYI BE'U DANG BKRA SHIS KYI RI MO DANG G-YU
DRUNG 'KHYIL BAS BRGYAN PA BCU STE BRGYAD CUR MDO LAS BSHAD PA
YIN PA'I PHYIR, MTSAN DPE DE RNAMS

KYI 'GRUB TSUL YOD DE, RIN CHEN 'PHRENG BA LAS, RANG SANGS RGYAS
KUN LAS BYUNG DANG, ,SLOB DANG MI SLOB LAS BYUNG DANG, ,'JIG
RTEN MA LUS KUN BSOD NAMS, ,'JIG RTEN ZHING DU DPAG MED GANG,
,DE BCUR BSGRES

PAR GYUR PA YIS, ,BA SPU'I BU GA GCIG 'GRUB STE, ,SANGS RGYAS BA
SPU'I BU GA NI, ,THAMS CAD DE DANG 'DRA BAR 'BYUNG, ,BA SPU'I BU
GA THAMS CAD NI, ,SKYED PAR BYED PA'I BSOD NAMS GANG, ,DE DAG
BRGYAR NI BSGYUR BA

@029B YIS, ,DPE BYAD BZANG PO GCIG TU BZHED, ,RGYAL PO DPE BYAD
BZANG PO NI, ,RE RE MTHAR PHYIN DE LTA BUR, ,BRGYAD CU'I BAR DU
'BYUNG BAR 'GYUR, ,DPE BYAD BZANG PO BRGYAD CU DAG ,'GRUB PA'I
BSOD NAMS TSOGS

GANG YIN, ,DE DAG BRGYAD NI BSGYUR BA YIS, ,SKYES BU CHEN PO'I
MTSAN GCIG GI ,MTSAN NI SUM CU 'GRUB PA'I RGYU, ,ZHES GSUNGS PA
LTAR 'GRUB PA'I PHYIR, SPRUL SKU ` ,,BZHI PA SPRUL SKU NI, GANG
GIS SRID

PA JI SRID BAR, ,ZHES PA NAS, THUB PA'I SPRUL SKU RGYUN MI
'CHAD, ,CES PA'I BAR GYIS STON TE, DON NI 'GREL PAR, SH'AKYA
THUB PA LA SOGS PA'I GZUGS GANG GIS 'KHOR BA JI SRID BAR, ZHES
PA NAS,

SPRUL PA'I SKU RGYUN MI 'CHAD PA YIN NO, ,ZHES PA'I BAR GSUNGS,
'PHROS NI, RAB 'BYOR SHER PHYIN 'DI LA SLOB PA NI CHOS DE DAG
RTOGS PAR BYAS NAS BLA NA MED PA YANG DAG PAR RDZOGS PA'I BYANG
CHUB MNGON PAR

RDZOGS PAR SANGS RGYAS NAS, ZHES PA NAS, SPRUL PA SNA TSOGS KYI
SPRIN GYIS SEMS CAN THAMS CAD KYI DON MDZAD PA DE LTAR BYANG
SEMS KYIS YUM LA BSLAB PAR BYA'O, ,ZHES SOGS LAS 'PHROS SO,
,'DI'I SKABS

SU GNYIS, TSIG DON DANG, MTHA' DPYAD PA'O, ,DANG PO NI, STON PAR
SH'AKYA THUB PA LA SOGS PA GZUGS SKU GANG GIS 'PHRIN LAS RGYUN
MI 'CHAD DU MDZAD PA'I NGES PA LNGA DANG MI LNGA BA'I SKU DE NI
CHOS CAN, SPRUL SKU

YIN NO, KHYOD DUS SRID PA JI SRID PAR DAG MA DAG GI 'GRO BA LA
THUN MONG DU DNGOS SU SNANG NAS MNGON MTHO NGES LEGS KYI PHAN PA
SNA TSOGS PA DAG DUS MNYAM DU MDZAD PA'I GZUGS SKU YIN PA'I
PHYIR, GNYIS PA

@030A *, ,MTHA' DPYAD PA LA, KHA CIG, NGES PA LNGA DANG MI LDAN
PA'I SKU DE, SPRUL PA'I SKU'I MTSAN NYID, ZER NA, NGO BO NYID
SKU CHOS CAN, MTSON BYA DER THAL, MTSAN NYID DE'I PHYIR, DER
THAL,

CHOS CAN DE'I PHYIR, 'DOD NA, GANG ZAG YIN PAR THAL LO, ,KHA
CIG, SANGS RGYAS 'PHAGS PAS RANG NYID RI BONG DU SPRUL PA'I
SPRUL SKU DE RI BONG YIN ZER NA, DE CHOS CAN, DUD 'GRO YIN PAR
THAL, RI BONG

YIN PA'I PHYIR, 'DOD MI NUS TE, SANGS RGYAS YIN PA'I PHYIR, KHA
CIG, SANGS RGYAS 'PHAGS PAS RI BONG DU SPRUL BA DE, SANGS RGYAS
YIN ZER NA, DE MI 'THAD PAR THAL, DES RI BONG DU SPRUL PA LA,
SANGS

RGYAS YIN MIN GNYIS YOD PA'I PHYIR, DER THAL, DES RANG NYID RI
BONG DU SPRUL BA DE SANGS RGYAS DANG, DES RDE'U SHING RI BONG DU
SPRUL PA DE SANGS RGYAS MA YIN PA'I PHYIR, PHYI MA DER THAL, DES
RDE'U SHING RI BONG DU SPRUL BA

DE GANG ZAG MA YIN PA'I PHYIR, DER THAL, SGYU MA MKHAN GYIS
RDE'U SHING RTA GLANG DU SPRUL BA DE GANG ZAG MA YIN PAR GSUNGS
PA'I PHYIR, MKHAS PA KHA CIG, SANGS RGYAS 'PHAGS PA'I SKU DNGOS
KYIS SPRUL PA'I GANG ZAG THAMS

CAD KYIS RANG DUS SU SHES BYA MTHA' DAG MKHYEN PAR SANGS RGYAS
'PHAGS PA RANG NYID DANG MTSUNGS DGOS TE, DE LTA MA YIN NA, DE
DAG SANGS RGYAS MIN PAR THAL BAR 'GYUR BA'I PHYIR, DPER NA, STON
PA SH'AKYA THUB PA

RANG GI SKU DNGOS KYI SPRUL SKU RNAMS KYIS KYANG SHES BYA THAMS
CAD MKHYEN PAR 'DOD DGOS PA BZHIN NO, ,ZHES GSUNGS NA, DE NI
THUN MONG GI GRAGS TSOD LTAR NA, DE LTAR 'DOD DGOS MOD, THUN
MONG MA YIN PA'I BZHED PA

@030B LA DER MA NGES TE, MDO 'GA' ZHIG LAS SGRA GCAN 'DZIN DANG,
KUN DGA' BO GNYIS DON LA SANGS RGYAS NYID KYI SKU'I SPRUL PA YIN
KYANG, DUS DER SANGS RGYAS KYIS BYIN GYIS BRLABS PAS DE DAG LA
RANG NYID THEG DMAN GYI

ZAG DNGOS YIN PA'I 'DU SHES 'BYUNG GI, SANGS RGYAS KYI SPRUL BA
YIN PA'I 'DU SHES MI 'BYUNG BAR GSUNGS PA LTA BU YIN PA'I PHYIR,
KHA CIG, CHU NANG GI ZLA BA'I GZUGS BRNYAN BZHIN DU SPRUL SKU
YANG LONGS SKU'I GZUGS BRNYAN

YIN TE, RGYUD BLA MA LAS, CHU DANG NAM MKHA' ZLA GZUGS BZHIN,
,DE MTHONG BA NI RNAM PA GNYIS, ,ZHES GSUNGS PA'I PHYIR, ZER NA,
MA KHYAB STE, DE NI ZLA BA LAS DE'I GZUGS BRNYAN 'BYUNG BA BZHIN
DU, LONGS SKU LAS SPRUL SKU

'BYUNG ZHES PA'I DON YIN PA'I PHYIR, DE LTAR MA YIN NA, SPRUL
SKU'I BYAD BZHIN DE, LONGS SKU'I BYAD BZHIN GYI GZUGS BRNYAN YIN
PAR THAL, DAM BCA' 'THAD PA'I PHYIR, 'DOD NA, DE CHOS CAN, BYAD
BZHIN GYI GZUGS BRNYAN YIN PAR

THAL, 'DOD PA'I PHYIR, 'DOD MI NUS TE, DE BYAD BZHIN DNGOS YIN
PA'I PHYIR DANG, DE LOG PA'I KUN RDZOB MA YIN PA'I PHYIR, PHYI
MA DER THAL, YANG DAG KUN RDZOB YIN PA'I PHYIR,, ` ,,RANG LUGS
LA,

NGES PA LNGA DANG MI LDAN PAS RAB TU PHYE BA'I GZUGS SKU, SPRUL
SKU'I MTSAN NYID, DBYE BA NI SNGAR LTAR YIN, MTSAN GZHI NI RIM
PA BZHIN DU, BZO BA SPRUL SKU'I RGYAL BA'I BZO BO BAR SHVA KA
RMA 'DUD SPYI SPRUL SKU NI, LHA'I BU DAM

PA TOG DKAR LTA BU, MCHOG GI SPRUL SKU NI, BDAG CAG GI STON PA
LTA BU'O, ,MCHOG GI SPRUL SKUS 'PHO BA LA SOGS PA'I MDZAD PA BCU
GNYIS KYI TSUL STON PA'I MDZAD PA BCU GNYIS PO DE GANG ZHEN, YOD
DE, DE YANG RGYUD BLA MA LAS,

@031A *, ,DGA' LDAN GNAS NAS 'PHO BA DANG, ,LHUMS SU ZHUGS DANG
BLTAMS PA DANG, ,BZO YI GNAS LA MKHAS PA DANG, ,BTZUN MO'I 'KHOR
DGYES ROL BA DANG, ,NGES 'BYUNG DKA' BA SPYOD

PA DANG, ,BYANG CHUB SNYING POR GSHEGS PA DANG, ,BDUD SDE BCOM
DANG RDZOGS PAR NI, ,BYANG CHUB CHOS KYI 'KHOR LO BSKOR, ,MYA
NGAN 'DAS PAR GSHEGS MDZAD RNAMS, ,ZHES 'BYUNG BA LTAR YIN PA'I
PHYIR,, ,,

` GNYIS PA MDZAD PA 'PHRIN LAS NI, DE BZHIN 'KHOR BA JI SRID
'DI'I, ,ZHES PA NAS, RNAM PA NYI SHU BDUN DU BZHED, ,CES PA'I
BAR TSIGS SU BCAD PA BDUN GYIS STON TE, DON NI, 'GREL PAR, DANG
POR, 'GRO BA

BZANG PO DANG BZANG PO MA YIN PA LA MNGON PAR ZHEN PA MED PAR
GNAS PA'I MTSAN NYID 'GRO BA RAB TU ZHI BA'I 'PHRIN LAS MDZAD
NAS, ZHES PA NAS, RNAM PA NYI SHU RTZA BDUN YANG 'KHOR BA JI
SRID PAR BZHED PA ZHES BYA

BA NI MDZAD PA YIN NO, ,ZHES PA'I BAR GSUNGS, 'PHROS NI, RAB
'BYOR NGAS 'DI NAS SANGS RGYAS KYI SPYAN GYIS 'JIG RTEN LA RNAM
PAR GZIGS NAS SHAR PHYOGS KYI 'JIG RTEN GYI KHAMS GANGGA'I KLUNG
GI BYE MA SNYED NAS BYANG

CHEN DE DAG CHED DU BSAM STE, ZHES PA NAS, GSOL PA, BCOM LDAN
'DAS DE BZHIN GSHEGS PA GANG LAGS, BCOM LDAN 'DAS KYIS BKA'
STZAL PA, MI MNYAM PA RMONGS PA MED PA'I CHOS CAN NI MYA NGAN

LAS 'DAS PA STE, ZHES SOGS KYI BAR LAS 'PHROS SO, ,TSIG DON LA
GSUM, MDOR BSTAN, RGYAS PAR BSHAD PA, DON BSDU BA'O, ,DANG PO LA
GNYIS, DNGOS DANG MTHA' DPYAD PA'O, ,DANG PO NI, RTZA 'GREL

@031B GYI DBANG DU BYAS NA, DE BZHIN ZHES PA SPRUL SKU DANG
'BREL YANG, SLOB DPON GYIS YE SHES CHOS SKU LA MDZAD PA LTAR NA,
YE SHES CHOS SKU RGYUN MI 'CHAD PA DE BZHIN DU 'KHOR BA JI SRID
PA DE SRID DU YE SHES CHOS SKU 'DI'I 'PHRIN

LAS NI CHOS CAN, KHYOD RGYUN MI 'CHAD PA YIN PAR 'DOD DE, DE MI
'CHAD PA'I RGYU TSOGS MTHAR PHYIN PA'I PHYIR,, ` ,,GNYIS PA
MTHA' DPYAD PA LA GSUM LAS, DANG PO KHA CIG, YE SHES CHOS SKU'I
'BRAS

BUR GYUR PA'I RNAM DKAR GYI YON TAN, YE SHES CHOS SKU'I 'PHRIN
LAS KYI MTSAN NYID ZER NA, YE SHES CHOS SKU'I RGYUR GYUR PA'I
THEG CHEN GYI TSOGS LAM CHOS CAN, MTSAN NYID DER THAL, ,MTSON
BYA DE'I PHYIR, DER THAL,

LAM YIN PA'I PHYIR, 'DOD NA SLA'O, ,KHA CIG, SANGS RGYAS KYI
'PHRIN LAS YIN NA, LAM ZHUGS GANG ZAG GI RGYUD KYI CHOS YIN PAS
KHYAB ZER NA, LAM MA ZHUGS GANG ZAG GI RGYUD KYI SANGS RGYAS LA
DMIGS PA'I DAD

PA CHOS CAN, DER THAL, DE'I PHYIR, DER THAL, BYA BA YUL LA YOD
PA'I SANGS RGYAS KYI 'PHRIN LAS YIN PA'I PHYIR, DER THAL, SANGS
RGYAS KYI 'PHRIN LAS DE LA BYED PA PO LA YOD PA'I DE DANG, BYA
BA YUL LA YOD PA'I DE GNYIS

YOD PA'I PHYIR, DER THAL, GSER 'PHRENG LAS, 'PHRIN LAS ZHES PA
NI SANGS RGYAS KYI BYA BA YIN LA, BYA BA DE NYID KYANG BYED PA
PO LA YANG YOD PA DANG, GDUL BYA LA YOD PA'I THAR LAM SOGS NI
BYA BA YUL LA YOD PA'I 'PHRIN

LAS YIN NO, ,DE'I PHYIR, SANGS RGYAS KYI GDUL BYA LAM DANG, LAM
GYI RTEN LA 'GOD PA NI GNYIS KA LA YOD LA BKOD PA'I CHA GDUL BYA
LA YOD DE, DPER NA, SKYES BUS SHING GSHAGS PA'I RTZOL BA NI
SKYES BU LA YOD CING,

@032A *, ,DUM BUR GSHAGS PA'I CHA YUL LA YOD PA BZHIN NO, ,ZHES
GSUNGS PA'I PHYIR, KHA CIG, PHYI ROL PA'I RGYUD LA SANGS RGYAS
KYI 'PHRIN LAS MED ZER NA, DE YOD PAR THAL, DE'I RGYUD LA

DAD PA DANG, THOS PA DANG, TSUL KHRIMS DANG, BSAM GTAN SOGS YOD
PA GANG ZHIG, SANGS RGYAS 'PHAGS PAS SEMS CAN THAMS CAD KYI DON
MDZAD PA'I PHYIR, PHYI MA DER THAL, JI SKAD DU, KHYOD KYIS GANG
LAS 'GRO BA

DANG, ,MA DRANGS RGUD PA DE GANG MCHIS, ,GANG DANG 'JIG RTEN MA
SPRAD PA'I, ,PHUN TSOGS DE YANG GANG ZHIG MCHIS, ,ZHES GSUNGS
PA'I PHYIR,, ` ,,GNYIS PA RANG LUGS LA, RANG RGYU YE SHES CHOS

SKU'I BDAG RKYEN LAS BYUNG BA'I RNAM DKAR GYI YON TAN, YE SHES
CHOS SKU'I 'PHRIN LAS KYI MTSAN NYID, SBYOR LAM MA ZHUGS NA YOD
KYANG, 'DIR DNGOS SU BSTAN PA NI, TSOGS LAM NAS SANGS RGYAS KYI
SA'I BAR YOD DO, ,

DBYE NA 'CHAD 'GYUR LTAR NYER BDUN NO,, ` ,,GSUM PA RTZOD PA
SPONG BA LA, KHA CIG, SANGS RGYAS KYI BSTAN PA LA ZHUGS PA'I
PHYI ROL PA YOD PAR THAL, PHYI ROL PA'I RGYUD LA SANGS RGYAS KYI
'PHRIN

LAS YOD PA'I PHYIR, ZER NA, MA KHYAB STE, PHYI ROL PA'I RGYUD LA
MNGON SHES SOGS YOD KYANG DE TZAM GYIS SANGS RGYAS KYI BSTAN PA
LA ZHUGS PAR 'JOG MI NUS PA'I PHYIR, 'DOD NA SLA'O, ,KHA CIG,
THEG CHEN GYI TSOGS

LAM CHOS CAN, SANGS RGYAS KYI 'PHRIN LAS YIN PAR THAL, RANG RGYU
YE SHES CHOS SKU'I BDAG RKYEN BYAS PA LAS BYUNG BA'I RNAM DKAR
GYI YON TAN YIN PA'I PHYIR, DER THAL, LAM YIN PA'I PHYIR, 'DOD
MI NUS TE,

@032B BYANG SEMS KYI 'PHRIN LAS YIN PA'I PHYIR, KHA CIG, MA GRUB
ZER YANG MA KHYAB BO,, ` ,,GNYIS PA RGYAS PAR BSHAD PA LA GNYIS,
LAM DANG LAM GYI 'BRAS BU LA 'GOD PA'O, ,DANG PO LA NYER DRUG
YOD DE,

GDUL BYA'I 'GRO BA RNAMS ZHI BA THAR PA DON DU GNYER BA'I TSOGS
LAM LA 'GOD PA'I 'PHRIN LAS DANG, DE BZHIN DU, BSDU BA RNAM
BZHI'I TSOGS LAM LA 'GOD PA'I 'PHRIN LAS DANG, KUN NAS NYON
MONGS PA'I RGYU

'BRAS SDUG KUN DANG BCAS PA YI DOR BYA DANG RNAM PAR BYANG BA'I
RGYU 'BRAS BLANG BYAR RTOGS PA'I TSOGS LAM LA 'GOD PA'I 'PHRIN
LAS GSUM DANG, SEMS CAN RNAMS KYI DON GNAS LUGS JI BZHIN GYI DON
RTOGS PA'I SBYOR

LAM LA 'GOD PA'I 'PHRIN LAS DANG, SBYIN SOGS PHA ROL TU PHYIN PA
DRUG RDZOGS PA'I DE LA 'GOD PA DANG, SANGS RGYAS SU BGROD PA'I
LAM DGE BA BCU'I DE LA 'GOD PA DANG, DON DAM PAR RANG BZHIN GYIS
STONG PA NYID

SGOM BYUNG GIS RTOGS PA'I SBYOR LAM LA 'GOD PA'I 'PHRIN LAS TE
BZHI DANG, GNYIS SNANG GI SPROS PA ZAD PA'I STONG NYID MNGON SUM
DU RTOGS PA'I MTHONG LAM LA 'GOD PA'I 'PHRIN LAS GCIG DANG, CHOS
THAMS CAD BRDA

TZAM GYIS BTAGS PAR RTOGS PA'I SA GNYIS PA'I TSUL KHRIMS KYI
NYAMS LEN LA 'GOD PA DANG, CHOS THAMS CAD DE LTAR RTOGS PA'I SA
GSUM PA'I BZOD PA'I NYAMS LEN LA 'GOD PA GNYIS BSDOMS PAS GCIG
DANG,

CHOS THAMS CAD DON DAM PAR DMIGS PA MED PAR RTOGS PA'I SA BZHI
PA LNGA PA DRUG PA GSUM GYI SHES RAB LA 'GOD PA'I 'PHRIN LAS
GCIG DANG, LUS CAN SEMS CAN RNAMS NI YONGS SU SMIN PAR MDZAD
PA'I SA

@033A *, ,BDUN PA'I THABS MKHAS LA 'GOD PA'I 'PHRIN LAS GCIG
DANG, LHAG MA BCO LNGA DAG SA LA 'GOD PA'I 'PHRIN LAS YIN PA'I
PHYIR, DGAS LA 'GOD PA'I 'PHRIN LAS BCO LNGA YOD DE, SA

BRGYAD PA'I BYANG CHUB SEMS DPA'I LAM NYAN RANG GI LAM SHES PA'I
LAM SHES LA 'GOD PA DANG, BDEN PAR MNGON PAR ZHEN PA MNGON 'GYUR
BA BZLOG PA'I SA BRGYAD PA'I 'PHRIN LAS LA 'GOD PA DANG, SANGS
RGYAS

DKON MCHOG BTAGS PA BA'I BYANG CHUB THOB PA'I SA BRGYAD PA'I DE
DANG, SANGS RGYAS KYI ZHING RNAM PAR DAG PA LA 'GOD PA'I SA
BRGYAD PA'I DE DANG BZHI, THEG DMAN DU MI LTUNG BAR 'TSANG RGYA
BAR NGES PA'I SA DGU PA LA DANG, SEMS

CAN GYI DON NI TSAD MED PA SGRUB PA'I SA DGU PA LA 'GOD PA'I
'PHRIN LAS DANG GNYIS, DGE BA'I BSHES GNYEN SANGS RGYAS BSTEN
NAS DE'I CHOS NYAN PA LA SOGS PA'I YON TAN KHYAD PAR CAN SGRUB
PA'I SA BCU PA LA 'GOD

PA DANG, BYANG CHUB KYI YAN LAG THOB PA'I DE LA DANG, LAS PHRA
RAGS RNAMS NI CHUD MI ZA BAR RTOGS PA'I DE LA DANG, BDEN BZHI
RDZOGS PAR MNGON SUM DU MTHONG BA'I DE LA DANG, PHUNG PO GTZANG
BDE SOGS SU 'DZIN PA'I

PHYIN CI LOG NI SPANGS PA'I DE LA DANG, PHYIN CI LOG BZHI, DE
SKYED PA'I GZHI BDEN 'DZIN PHAL CHER MED PA'I TSUL GYI DE LA
DANG, CHOS THAMS CAD BDEN STONG MNYAM PA NYID DU RTOGS PA'I RNAM
PAR BYANG BA RDZOGS PA'I DE

LA DANG, BYANG CHUB KYI RGYU TSOGS GNYIS RDZOGS PA'I DE LA DANG,
'DUS BYAS 'KHOR BA DANG 'DUS MA BYAS MYA NGAN LAS 'DAS PA LA DON
DAM PAR THA DAD DU YONGS SU MI SHES PAR MNGON SUM RDZOGS PA'I SA
BCU PA LA

@033B 'GOD PA'I 'PHRIN LAS DANG DGU YOD PA'I PHYIR, ,GNYIS PA
LAM GYI 'BRAS BU LA 'GOD PA YOD DE, MCHOG GI SPRUL SKUS GDUL BYA
RNAMS MI GNAS PA'I MYA NGAN LAS 'DAS PA LA 'GOD PA'I 'PHRIN LAS
GCIG YOD PA'I PHYIR, ,

GSUM PA DON BSDU BA NI, ZHES BYA CHOS CAN, 'DIR BSTAN PA'I YE
SHES KYI CHOS KYI SKU YI 'PHRIN LAS NI RNAM PA NYI SHU RTZA BDUN
DU BZHED PA YIN TE, TSOGS LAM LA 'GOD PA GSUM, SBYOR LAM LA
BZHI, MTHONG LAM LA GCIG,

SA GNYIS PA DANG GSUM PA LA GCIG, BZHI PA LNGA PA DRUG PA GSUM
LA GCIG, BDUN PA LA GCIG, BRGYAD PA LA BZHI, DGU PA LA GNYIS,
BCU PA LA DGU, SANGS RGYAS KYI SA LA GCIG STE BSDOMS NA NYER
BDUN DU 'GYUR BA'I

PHYIR,, ` ,,GSUM PA BSDUS DON GZHAN BSHAD PA LA GNYIS, DRUG TU
BSDU BA DANG, GSUM DU BSDU BA'O,, DANG PO NI, SNGAR DON BRGYAD
KYI SGO NAS BSTAN NAS 'DIR DON DRUG TU BSTAN PA NI, MTSAN NYID
DE YI

SBYOR BA DANG, ,ZHES PA NAS, RNAM PA DRUG, CES PA'I BAR GSUNGS
TE, DON NI, 'GREL PA LAS, DANG POR RNAM PA THAMS CAD MKHYEN PA
NYID LA SOGS PA THAMS CAD MKHYEN PA NYID GSUM NI, ZHES PA NAS,
DON BSDUS PA

GZHAN RNAM PA DRUG STE, ZHES PA'I BAR GYIS 'CHAD DO, ,TSIG DON
NI, SHES BYA CHOS CAN, MNGON RTOGS RGYAN GYI DON BRGYAD LAS, DON
BSDUS GZHAN TE RNAM PA DRUG TU SHES PAR BYA STE, MKHYEN GSUM GYI
NGO BOR GYUR PA'I MTSAN NYID

DANG, MKHYEN GSUM DE YI NYAMS SU LEN BYED RNAM RDZOGS SBYOR BA
DANG, RNAM RDZOGS SBYOR BA DE RAB TU GYUR PA'I RTZE SBYOR DANG,
MKHYEN GSUM DE'I NYAMS LEN GYI GO RIM MTHAR GYIS SBYOR BA DANG,
MKHYEN GSUM DE'I SBYOR BA MTHAR

@034A *, ,THUG PA'I SKAD CIG SBYOR BA DANG, MKHYEN GSUM DE YI
RNAM SMIN GYI 'BRAS BU CHOS SKU DANG NI DRUG TU SHES PAR BYA
DGOS PA'I PHYIR,, ` ,,GNYIS PA DON GSUM DU BSDU BA NI, YUL NI
RNAM PA

GSUM PO RGYU, ,ZHES PA NAS, DON BSDUS GZHAN TE RNAM PA GSUM,
,ZHES PA'I BAR GSUNGS TE, DON NI, 'GREL PA LAS, DANG POR RNAM PA
THAMS CAD MKHYEN PA NYID LA SOGS PA THAMS CAD MKHYEN PA NYID
GSUM GYI NGO BO

NYID NI 'JUG PA'I YUL GYI RGYU YIN NO, ,ZHES PA NAS, DON BSDUS
PA GZHAN RNAM PA GSUM STE, DE KHO NA BZHIN DU BSHAD PAR BYA BA
YIN NO, ,ZHES PA'I BAR GYIS 'CHAD DO, ,TSIG DON NI, MKHYEN PA
RNAM PA GSUM PO CHOS

CAN, SBYOR BA'I BSGOM BYA'I YUL NI YIN TE, DE'I BLANG BYA YIN
PA'I PHYIR, SBYOR BA BZHI YI BDAG NYID CHOS CAN, MTHAR THUG PA'I
MKHYEN GSUM NGO'I RGYU YIN TE, DE THOB BYED KYI THABS YIN PA'I
PHYIR, CHOS SKU 'PHRIN

LAS NI CHOS CAN, MKHYEN GSUM SBYOR BA'I 'BRAS BU YIN TE, DE'I
STOBS KYIS THOB PA'I THOB BYA MTHAR THUG YIN PA'I PHYIR, SHES
BYA CHOS CAN, 'DIR YUM GSUM GYI DON BSDUS SNGA MA LAS DON BSDUS
PA GZHAN TE RNAM

PA GSUM BSTAN PA YIN TE, YUL DANG RGYU DANG 'BRAS BU'I RNAM PA
GSUM DU BSDUS NAS BSHAD PA'I PHYIR RO, ,'DIR TSIG MANG DOGS NAS
'GREL PA'I MGO MJUG GI TSIGS BCAD RNAMS MA DRANGS LA, 'GREL PA'I
DON

YANG RTZA BA'I DON BSHAD PAS 'GRUB PA DANG, RTZA TSIG GI DON LA
GO BA CHAGS PA DANG, 'JUG PA BDE BAR BSAMS TE, RTZA BA'I DON
BSHAD PA'I SGO NAS SPYI DON MTHA' DPYOD CUNG ZAD DANG BCAS TE
BRIS SO, ,TSIG DON KYANG

@034B MTHA' DPYOD PA'I TSE BDAR SHA BCAD PAR BYA STE, 'DIR NI
DON GYI NGO BO TZAM BSHAD PA YIN PAS SO, ,DE YANG RTZA TSIG
RNAMS MTSAL GYIS PHYE BA NI, GO BDE BA'I CHED YIN LA, GAL TE
GZHAN 'BRING SRID TSE MTSAL GYIS 'BYED PA MA

LCOGS NA, SNAG TSAS BRIS BA LA RGYA SKYEG DANG KHA CHE'I GUR GUM
SOGS CI RIGS KYI CHUS BYUGS TE DBYE BAR BYA'O,, ,,SMRAS PA,
RGYAL BA KUN GYI YE SHES GCIG BSDUS RGYAL BA'I DBANG PO BLO
BZANG GRAGS, ,

DANG DES SRAS KYI THU BO CHEN PO GANG DANG LHAN CIG MNGON BYON
TE, ,THUB DBANG NYID KYI DGONGS DON MTHAR THUG THUB PA'I GSUNG
BZHIN LEGS STON PA, ,MNGON PAR RTOGS PA'I RGYAN GYI BRJOD BYA
MNGON RTOGS MTHA' DAG GSAL BAR

MDZAD, ,TSUL DE'I RJES SU ZHUGS NAS MKHAS MANG GIS, ,YAB SRAS
GNYIS KYI DGONGS PA 'GREL PA'I GZHUNG, ,TSIG DANG DON GYI RNAM
BSHAD MANG MDZAD NAS, ,RGYAL BA'I BSTAN PA KUN TU DAR MAR BYAS,
,DENG DUS PHYOGS

'DIR BSTAN 'DZIN NANG SO ZHES, ,NGAG DBANG 'PHRIN LAS RGYA MTSOS
RANG GI DGON, ,CO NE'I CHOS SDER 'CHAD NYAN BSTAN PA'I RGYUN,
,SNGON MED GSAR DU SPEL PHYIR LEGS PAR BTZUGS, ,DE'I TSE BLA
MA'I THAG MA NYID GYUR

BA; ,RAB 'BYAMS SMRA BA BSHAD SGRUB MING CAN GYIS, ,BSHAD GRVA'I
RGYUN LA PHAN PAR SRID SNYEM STE, ,RGYAN GYI TSIG 'GREL MTHA'
DPYOD BCAS 'DI BRIS, ,GANG 'DI LHAG BSAM 'O MTSO LAS 'KHRUNGS
PHYIR, ,RANG DON RA

RI'I DRI MAS RNAM PAR DBON, ,MKHAS MANG GZHUNG DANG 'BREL BAR
BSHAD PA'I PHYIR, ,LOG PAR BRJOD PA'I RDUL GYIS MA GOS SNYAM,
,'ON KYANG GZHUNG DON RGYA CHE DPAG DKA' BAS, ,BDAG NI BLO GROS
DMAN ZHING SBYANGS PA CHUNG, ,

@035A *, ,MA BSHAD LOG PAR BSHAD PA'I NYES SRID NA, ,DAM PA
RNAMS KYI SPYAN SNGAR GNONG ZHING 'GYOD, ,'KHRUL PA KUN BRAL
SANGS RGYAS NYAG GCIG TU, ,GSUNGS PHYIR ZAB DANG RGYA CHE'I GNAD

RNAMS LA, ,'PHAGS BOD PAn CHEN 'GA' YANG 'JUG DKA' BAR, ,MTHONG
NA BLUN RMONGS BDAG LTA CIS MI 'KHRUL, ,CI STE DGONGS 'GREL
GZHAN DAG YOD BZHIN DU, ,KHYOD KYIS 'CHAD 'DI 'THAD PA MIN CE
NA, ,

SKYON DU MI 'GYUR GANG PHYIR RANG NYID KYANG, ,'CHAD RTZOD RTZOM
LA BAG CHAGS 'JOG PHYIR RO, ,JI LTAR MNGON PAR RTOGS PA'I RGYAN
'DI LA, ,'PHAGS PA'I YUL GYI DGONGS 'GREL YIN GRAGS PA, ,BCU
PHRAG

ZUNG LAS LHAG YOD DE DAG KYANG, ,ZLOS PAR MI 'GYUR DGOS PA SRID
PA BZHIN, ,'ON KYANG RNAM PAR BSHAD PA 'DI NYID LAS, ,RANG GI
MOS PA GTZOR BYAS BRJOD GYUR PA, ,MANG THOS DAM PA'I GZIGS NGOR
MI 'GAL

MOD, ,PHYOGS RE'I MIG CAN DAG LA 'GAL BA'ANG MCHIS, ,DE LTA NA
YANG BLO GROS DON GNYER LA, ,SMAN PAR GYUR TSE GZU BOR MI GNAS
SHING, ,BLO MIG PHYOGS LHUNG LING TOG GIS BSGRIBS PAS, ,JI LTAR

SMRAS KYANG DE TZAM NYID DU ZAD, ,RGYAL YUM BGROD GCIG PHA ROL
PHYIN PA'I LAM, ,LAM MCHOG 'DI 'DRA BDAG 'DRAS 'CHAD NUS MIN,
,MIN YANG 'CHAD RTZOD RTZOM LA 'JAM PA'I DBYANGS, ,DBYANGS CAN
LHA MOS

KHA NI RNAM PAR PHYE, ,GANG 'DI MNGON PAR RTOGS PA'I RGYAN GYI
DON, ,DON MIN 'DRA BAR RING BZHAG SNA TSOGS TSIG, ,TSIG GI
'PHRENG BAR SPEL BA MA YIN LA, ,LA LA'I BSDUS DON TZAM ZHIG LTA
BU'ANG MIN, ,SNGON

@035B NAS SNGON MED LEGS BSHAD 'CHAD DKA' YANG, ,SNGON BYON
SNGON GYI DAM PA'I GSUNG RANG GZHAN, ,SNGON MA SNGON BZHIN BSHUS
PA MA YIN PAR, ,SNGON TSA SNGON GYI RGYAL BAS GSUNGS PA LAS,
,CHOS ZAB ZAB DANG

RGYA CHE'I TSUL STON PA, ,RGYAL YUM YUM MCHOG GSUM GYI BRJOD
BYA'I DON, ,GANG DE DE LTAR GSAL MDZAD MA PHAM PA'I, ,DGONGS DON
DON BZHIN KHO BOS BSHAD SNYAM SEMS, ,'DIR 'BAD LAS BYUNG DGE BA

GANG GLA'I RGYUN, ,DUS GSUM RNAM DKAR KLUNG DANG LHAN CIG TU,
,'GRO KUN LAM MCHOG 'DI DANG MI 'BRAL ZHING, ,BLA MED RGYA MTSO
CHEN POR 'JUG PHYIR BSNGO, ,PHAN BDE'I 'BYUNG GNAS THUB BSTAN
SPYI DANG NI, ,

KHYAD PAR CHOS KYI RGYAL PO BTZONG KHA PA'I, ,BSHAD SGRUB BSTAN
PA RGYA MTSO'I MTHA' KLAS PAR, ,KHYAB PA'I DGA' STON RING DU
GNAS GYUR CIG, ,,CES MNGON PAR RTOGS PA'I RGYAN GYI DGONGS PA
GSAL BAR BYED PA MKHAS PA DGYES PA'I MCHOD

SPRIN LAS SKABS BRGYAD PA'I TSIG 'GREL SPYI DON MTHA' DPYOD ZUNG
'BREL DU BSHAD PA DANG BCAS PA RDZOGS PAR SBYAR BA'O, ,ZHES PA'I
GSUNG BAR 'DI BZHIN SER SMAD GRVA TSANG GI MKHAS GRUB CHEN PO
BSTAN PA DAR RGYAS KYI YIG CHA GZHIR BZUNG STE YIG CHA'I DKA'
GNAD MDOR BSDUS RNAMS SPROS BSHAD

DANG, KHA SKONG, MTHA' DPYOD, THUN MONG MIN PA'I KHAS LEN MI
GSAL BA RNAMS 'DIR GSAL YOD PAR BRTEN SNGA DUS BLO GSAL BA RNAMS
NAS YIG CHA DANG ZUNG SBREL GSAN SBYONG MDZAD MUS DANG, MKHO
GNAD KYANG SHIN TU CHE RUNG, GSUNG BAR CO NE DGON CHEN DU BZHUGS
PA DUS 'GYUR DBANG GIS SNGAR NAS ME BZHES

ZIN 'DUG PAS DA PHAN SLOB GNYER BA'I KHROD DU YIG CHA DKON GSHIS
GRVA TSANG MKHAN PO RGYAL RONG BLO BZANG BSTAN 'DZIN DANG, DGE
BSHES, SLOB GNYER BA RNAMS NAS YIG CHA CHA TSANG GSUNG PAR ZHIG
'GRUB THABS THUGS GNYER CHE BA DANG BCAS MKHA' MNYAM 'GRO KUN
PHAN BDE'I RTZA BA 7RGYAL

@036A *, ,BA'I LUNG RTOGS KYI BSTAN PA RIN PO CHE BSHAD SGRUB
DAR RGYAS GONG 'PHEL YUN RING DU GNAS CHED SER SMAD GZHUNG PA
GRVA SKU BCAR MKHAN DRUNG T'A BLA MA RONG RNAM SRAS PA THUB
BSTAN NOR BZANG SHAG TSANG NAS LHAG BSAM RNAM PAR DAG PAS RGYU
SBYOR 'DU 'GOD KYIS

GONG GSAL YIG CHA CO NE'I BAR RNYING KHUNGS DAG RANG LAM PHYI
BYAS TE RAB BYUNG BCU DRUG PA'I LCAGS PHO STAG LOR GSUNG BAR DU
LEGS BSKRUN THOG GRVA TSANG 'DI NYID KYI CHOS MDZOD DU BZHUGS SU
GSOL BA'O,, ,,'DIR 'BAD DGE BA'I SA BON LEGS SMIN THUB PA'I RING

LUGS YONGS 'DU'I LJON, ,BSTAN 'DZIN RKANG DRUG BYE BA RNAM RTZEN
KUN DGA'I ME TOG PHYOGS MTHAR RGYAS, ,MA NOR LAM BZANG 'BRAS
BU'I KHUR CHEN BSTAN SRID 'GRO PHAN ZUNGS SU DUNG, ,BLA MED ZHI
BA'I GRIB BSIL

SNUM POR 'GRO BA MA LUS DBUGS 'BYIN SHOG, ,,DGE LEGS 'PHEL,