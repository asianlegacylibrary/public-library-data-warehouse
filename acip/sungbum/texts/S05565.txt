@001A *, ,RJE BTZUN THAMS CAD MKHYEN PA'I GSUNG 'BUM LAS DRANG NGES RNAM 'BYED KYI DKA' 'GREL DGONGS PA'I DON RAB TU GSAL BAR BYED PA'I SGRON ME ZHES BYA BA BZHUGS SO, ,

@001B #, ,DRANG BA DANG NGES PA'I DON RNAM PAR 'BYED PA LEGS PAR BSHAD PA'I SNYING PO ZHES BYA BA'I DGONGS PA GSAL BAR BYED PA'I BSTAN BCOS DGONGS PA'I DON RAB TU GSAL BAR BYED PA'I SGRON ME ZHES BYA
BA; DANG PO'I SANGS RGYAS 'JAM DPAL DBYANGS KYI ZHABS KYI PADMOR PHYAG BGYI'O, ,GANG GI MKHYEN PA'I CHA SHAS GCIG LA SHES BYA MA LUS GSAL BAR BRIS, ,LEGS 'DOMS GSUNG GI RJOD PA GCIG GIS ZAB DANG RGYA
CHE'I CHOS KUN STON, ,RMAD BYUNG SNYING RJE'I ZHAGS PA GCIG GIS LUS CAN MA LUS DAM DU BCINGS, ,BLO BZANG RGYAL BA'I GDUNG 'TSOB GCIG PUS BSTAN PA'I SA CHEN CI YANG MDZES, ,ZLA MDZES LTA BUR ZHAL BZANG
MNGON DGA' MTHONG NA DGA' BA MTHONG BA'I MOD LA SDIG PA MA LUS ZAD PAR BYED, ,AUTPAL LTAR YANGS 'DREN BYED ZUNG NI SNYING RJE'I CHUS BRLAN RGYUD LNGA'I 'GRO LA RTAG TU G-YO BA MED PAR GZIGS, ,BIM PA'I NAGS

@002A *, ,SU RGYU SKAR DBANG PHYUG ZOL GYIS ZHUGS 'DRA'I ZHAL GYI PADMO LEGS BSHAD BDUD RTZI'I GRU CHAR 'BEBS, ,BSOD NAMS RGYAL BA RGYA MTSO'I MTSAN GYIS LEGS BYAS MTHA' DAG GSAL BAR NGOM PA SH'AKYA'I
TOG DER PHYAG BGYID DO, ,CHOS KYI MTHO BA'I PHO BRANG NYAMS DGA' BAR, ,CHOS BZANG SENG GE'I KHRI LA MNGON PAR ROL, ,CHOS TSUL RGYA MTSO'I DE NYID 'BYED MKHAS PA, ,CHOS RJE RGYAL TSAB MI PHAM MGON LA 'DUD,,
DMAR SER THUN MTSAMS GZHON NU'I RTZE DGA' DANG, ,RAB 'GROGS NYI GZHON 'CHAR KA'I DPAL 'DZIN PA, ,'JAM DBYANGS GZHON NU ZUR PHUD LNGA PA CAN, ,KHYOD KYIS BDAG BLO'I PADMO RTAG TU SKYONGS, ,NGES DON
YID BZHIN RGYA MTSOR DBANG SGYUR BA, ,KLU SGRUB KLU DBANG SRAS DANG BCAS RNAMS DANG, ,CHOS TSUL MKHA' LA THOGS PA MED RGYU BA, ,SMRA BA'I NYI MA RJES 'BRANG BCAS LA 'DUD, ,DAR MA'I LANG TSO LEGS BSHAD RIN

@002B CEN GYIS, ,MCHOG TU MDZES PA'I DGE LEGS DPAL YON CAN, ,SNGON MED BLO BZANG BSTAN PA'I SROL CHEN PO, ,CHES CHER GSAL MDZAD DE LA BDAG DAD DO, ,'DI NI SNGON BYON MKHAS PA'I TSOGS KUN GYI, ,BLO GROS RA BAR MA CHUD RGYA CHE'I GTAM, ,
DRANG NGES JI BZHIN 'BYED PA'I GAnd'I'I DBYANGS, ,BLO BZANG RGYAL BA'I DBANG PO DES BSGRAGS SO, ,DE LTA NA YANG DGONGS PA'I GTING ZAB CING, ,RAB BRLING TSIG GI PHA MTHA' MI MNGON PAS, ,BYIS PA'I BLO CAN 'DI DAG DENG DUS SU, ,'JUG PAR
DKA' ZHES KUN GYIS BTANG SNYOMS BYAS, ,BDAG CAG BLO DANG SBYANGS PA'I STOBS DMAN YANG, ,YAB RJE BLA MA'I DGONGS DON GANG YIN ZHES, ,LUNG DANG RIGS PAS BRTAG LA 'DIR ZHUGS KYIS, ,MKHAS PA'I TSOGS RNAMS GTAM 'DI GSAN
PAR RIGS, ,CHU SKYES GSAR PA'I DU GU LAS G-YOGS CHU SRIN BDAG POS NGANG MO'I TSOGS, ,HA RI TZANDAN DRI BZANG GIS BOS TSA BAS GDUNGS PA'I MGRON PO LTAR, ,BLO BZANG MKHYEN PA'I CHU 'DZIN LAS 'THON SNGON MED CHU RGYUN DO SHAL LA, ,BLO GSAL
CHU SKYAR GZHON NU'I TSOGS RNAMS KUN DGA'I ZLOS GAR LHUR BYOS SHIG ,'DIR BDAG CAG GI BLA MA MNYAM MED RGYAL BA'I DBANG PO SHAR TZONG KHA PA ZHES SNYAN PA'I BA DAN DKAR PO SA GSUM NA G-YO BA DE NYID KYIS GSUNG RAB KYI DRANG BA DANG NGES PA'I DON
SHING RTA CHEN PO DAG GI BZHED PA BZHIN DU PHYIN CI MA LOG PAR GSAL BAR PHYE BA LEGS PAR BSHAD PA'I SNYING PO ZHES BYA BA'I CHOS KYI GTAM SNGON MED PA'I CHOS KYI SGRON ME CHEN PO 'JIG RTEN DU SNANG BAR MDZAD DO ZHES GRAGS SO, ,DE LTA NA YANG DGONGS

@003A *, ,PA'I GTING MCHOG TU NI ZAB, GSUNG GI TSIG 'BRU RAB TU NI BRLING, GDUL BYA RNAMS KYI BLO'I STOBS NI BRI BAS DON JI LTA BA BZHIN DU KHONG DU CHUD PAR MA NUS PA NA MKHAS GRUB SMRA BA'I NYI MAS DRANG NGES RNAM 'BYED KYI DKA' BA'I GNAD
RNAMS CHES GSAL BAR BYED PA'I DON 'GREL SKAL BZANG MIG 'BYED CES BYA BA'I BSTAN BCOS MDZAD DE RJES 'BRANG YONGS KYI DBUGS PHYUNG ZHING RJE DE NYID KYI DGONGS PA YONGS SU RDZOGS PAR MDZAD NAS, SU ZHIG GIS KYANG GANG DU YANG, ,LUNG
BSTAN MA NUS ZAB PA'I GNAS, ,DGONGS DON RIN CEN GTER PHYE NAS, ,'DI LTAS DGYES PA BSKYED PA BYAS, ,ZHES RANG NYID KYIS CHED DU BRJOD PA YANG GSUNG GI DBYANGS MTHON POS BSGRAGS SO, ,DE'I RJES SU LUGS 'DI'I RJES SU 'BRANG BA'I
MKHAS PA RNAMS KYIS BSTAN BCOS 'DI'I DGONGS PA 'GREL BA'I YIG CHA CHE CHUNG MANG DU MDZAD SNANG NA'ANG, BSTAN PA'I SBYIN BDAG CHEN PO DAG GIS NYE BAR BSKUL BA'I GSUNG ZLOG PAR MA NUS SHING, RANG NYID LEGS BSHAD LA GOMS PA LHUR LEN
BSKYED PA'I CHED DANG, BLO DMAN PA DAG LA PHAN GDAGS PA DANG, BLO MCHOG TU GYUR PA DAG GI'ANG DPYAD PA MDZAD PA'I GZHIR DRANG NGES RNAM 'BYED KYI TSIG GI DON CHE LONG TZAM ZHIG GTAN LA 'BEBS PA LA ZHUGS SO,, 'DI LA GSUM, BSTAN
BCOS RTZOM PA LA 'JUG PA'I YAN LAG YUL KHYAD PAR CAN LA MCHOD PAR BRJOD CING BRTZAM PAR DAM BCA' BA, BRTZAMS PA'I BSTAN BCOS KYI LUS DNGOS BSHAD PA, BSTAN BCOS JI LTAR BRTZAMS PA'I TSUL DANG DE'I DGE RTZA BSNGO BA'I TSUL BSHAD

@003B PA'O,, DANG PO LA MCHOD PAR BRJOD PA DANG, BRTZAM PAR DAM BCAS SHING SNOD LDAN RNAMS LA NYAN PAR BSKUL BA'O,, DANG PO LA BSTAN BCOS GZHAN GYI 'GYUR PHYAG DANG MTHUN PA'I MCHOD BRJOD DANG, BSTAN BCOS LUS KYI MCHOD BRJOD BSHAD
PA'O,, DANG PO NI, NA MO GU RU MANYDZU GHO sh'A YA, ZHES PA STE, DON NI BLA MA DANG 'JAM PA'I DBYANGS LA PHYAG 'TSAL LO ZHES PA'O,, GNYIS PA NI, BDE 'BYUNG ZHES SOGS SHLOO KA GNYIS KYIS STON PA SANGS RGYAS LA MCHOD BRJOD DANG, MKHYEN BRTZE'I
ZHES SOGS SHLOO KA GCIG GIS SHING RTA'I SROL 'DZIN GNYIS KYI RTZA BA BYAMS 'JAM DBYANGS LA MCHOD BRJOD DANG, DE BZHIN GSHEGS PA ZHES SOGS SHLOO KA GCIG GIS SHING RTA'I SROL 'BYED KLU SGRUB DANG THOGS MED LA MCHOD BRJOD DANG, SHING RTA CHEN
PO'I ZHES SOGS SHLOO KA GNYIS KYIS SHING RTA'I SROL 'DZIN RNAMS LA MCHOD PAR BRJOD PA YIN LA, DE'ANG MCHOD BRJOD DANG PO'I DON RTOGS DKA' BAR SNANG BAS CUNG ZAD BSHAD NA, MCHOG TU DGA' BA'I GZUGS 'CHANG BAS BDE 'BYUNG ZHES BSHAD
PA DBANG PHYUG DANG, SPRIN DANG 'DRA BA'I GLANG PO CHE RAB BRTAN BZHON PAR YOD PAS SPRIN LA ZHON PA BRGYA BYIN DANG, DRAN PA'I GZHUNG LAS, GSER GYI MDOG CAN RAB MDZES PA'I, ,SGO NGA CHU LAS BYUNG GYUR TE, ,ZHES TSANGS PA GSER GYI SGO NGA LAS
SKYES PAR BSHAD PAS GSER GYI MNGAL NI TSANGS PA DANG, DBANG PHYUG LHA MO AU MAS MCHOD CING DKA' THUB LA GNAS PA NA DGA' RAB DBANG PHYUG GIS MDA' LNGA 'PHANGS PAS DBANG PHYUG GI DKA' THUB NYAMS PA NA DES RIG STE MIG GSUM LAS ME SPAR

@004A *, ,NAS DGA' RAB DBANG PHYUG BSREGS TE LUS MED PAR BYAS SO ZHES MNGON BRJOD LAS 'BYUNG BAS LUS MED BDAG PO NI BDUD SDIG CAN DANG, BYIS PA'I DUS THA GU LTO BA LA BCINGS PAS THA GU'I LTOR GRAGS PAS KHYAB 'JUG DANG, LA
SOGS PA TSOGS BDAG DANG GZHON NU GDONG DRUG DANG NYI MA DANG ZLA BA LA SOGS SRID PA GSUM NA STOBS KYIS DREGS PA'I NGA RO CHES CHER SGROG PA'I RLOM PA STE NGA RGYAL GYIS 'GYING BA RNAMS KYIS BCOM LDAN 'DAS GANG GI SKU MTHONG BA'I MOD LA NYI MAS
ME KHYER BZHIN DU DE THAMS CAD ZIL GYIS GNON PAR MDZAD PAR GYUR PA'I TSE LHA DE DAG GI MDZES PA'I COD PAN GYIS BCOM LDAN 'DAS GANG GI ZHABS PAD GUS PAS BSTEN PA'I LHA'I LHAR GYUR PA THUB PA'I DBANG PO LA PHYAG 'TSAL LO ZHES PA'O, ,GZHAN
RNAMS NI BKLAGS PA TZAM GYIS GO BAR SNANG BAS MA BSHAD DO,, GNYIS PA NI, GZHUNG LUGS MANG THOS SOGS TE SHLOO KA DANG POS GSUNG RAB LA DRANG NGES 'BYED TSUL SHIN TU RTOGS DKA' BAS BOD KYI MKHAS PA SNGA MA RNAMS KYIS JI LTA BA BZHIN DU MA
RTOGS PAR BSTAN NAS, DE NAS TSIG RKANG GNYIS KYIS RJE BTZUN 'JAM DPAL DBYANGS KYIS RJES SU BZUNG BA LA BRTEN NAS RJE NYID KYIS RTOGS DKA' BA'I DON PHYIN CI MA LOG PAR THUGS SU CHUD NAS THUGS RJE CHEN POS KUN NAS BSLANG STE BSHAD PAR
BYA'O ZHES DAM BCAS NAS, TSIG RKANG PHYI MA GNYIS KYIS SNOD LDAN LA MNYAN PAR GDAMS PA YIN NO,, GNYIS PA BRTZAMS PA'I BSTAN BCOS KYI LUS DNGOS BSHAD PA LA GSUM, GSUNG RAB LA DRANG NGES 'BYED PA DON CHE BAR BSTAN PA, DON CHEN PO 

@004B DANG LDAN PA'I GSUNG RAB LA DRANG NGES RGYAS PAR DBYE BA, DON BSDUS TE RANG NYID GANG GI RJES SU 'BRANG BA'I TSUL LO,, DANG PO NI, JI SKAD DU 'PHAGS PA YUL 'KHOR SKYONG GIS ZHUS PA LAS ZHES PA NAS, GUS PHYIR MIN ZHES PA'I BAR GYIS 'KHOR
BA LAS GROL BA LA CHOS RNAMS KYI DE KHO NA NYID MTHAR THUG RTOGS DGOS PA DANG, DE YANG GSUNG RAB KYI DRANG NGES 'BYED PA LA RAG LAS SHING, DRANG NGES KYANG LUNG TZAM GYIS DBYE BAR MI NUS PAS RIGS PA YANG DAG GIS 'BYED DGOS SO ZHES KHUNGS
DANG BCAS PAS GSUNGS PA YIN LA, DE DAG GI DON GO SLA BAR SBYOR NGAG TU DRIL NA, SHES BYA CHOS CAN, GROL BA DON GNYER RNAMS KYIS DE KHO NA NYID MTHAR THUG PA DE RTOGS PA LA 'BAD DGOS TE, DE MA RTOGS NA 'KHOR BA LAS THAR BA MI SRID PA'I
PHYIR DANG, BCOM LDAN 'DAS KYIS GSUNG RAB RNAMS KYANG DNGOS DANG BRGYUD PA'I SGO NAS GDUL BYA DE KHO NA NYID LA BKRI BA'I THABS SHA STAG TU GSUNGS PA'I PHYIR, RTAGS DANG PO GRUB STE, BDEN 'DZIN 'KHOR BA'I RTZA BA YIN PA GANG ZHIG ,DE SPONG BA
LA CHOS RNAMS KYI GNAS LUGS MTHAR THUG DE RTOGS DGOS PA'I PHYIR TE, DE KHO NA NYID RTOGS PA'I SHES RAB KYIS BDEN 'DZIN GYI ZHEN YUL SUN MA PHYUNG BAR DE ZAD PAR SPONG MI NUS PA'I PHYIR TE, RIGS PA'I DBANG PHYUG GIS, 'DI YUL SUN PHYUNG
MED PAR NI, ,DE SPONG PAR NI NUS MA YIN, ,ZHES DANG, 'PHAGS PA LHAS, YUL LA BDAG MED MTHONG NA NI, ,SRID PA'I SA BON 'GAG PAR 'GYUR, ,ZHES GSUNGS PA'I PHYIR RO, ,SEMS TZAM PA LA SOGS PA RNAMS THAR PA THOB PA LA NGES PAR CHOS

@005A *, ,RNAMS KYI GNAS LUGS MTHAR THUG RTOGS DGOS PAR MI 'DOD KYANG, DON LA DE LTAR GNAS DGOS PA RJE NYID KYIS BKOD PA'O, ,RTZA BA'I RTAGS GNYIS PA GRUB STE, 'PHAGS PA YUL 'KHOR SKYONG GIS ZHUS PA'I MDO LAS, STONG PA ZHI BA
SKYE BA MED PA'I TSUL, ,ZHES SOGS GSUNGS PA'I PHYIR RO, ,SHES BYA CHOS CAN, CHOS RNAMS KYI GNAS LUGS MTHAR THUG RTOGS PA DE GSUNG RAB KYI DRANG NGES 'BYED PA LA RAG LAS TE, NGES DON GYI GSUNG RAB ZAB MO ZHIG GI RJES SU MA 'BRANGS
PAR DRANG BA'I DON GYI GSUNG RAB TZAM LA BRTEN NAS DE KHO NA NYID RTOGS MI NUS SHING DE LA NGES DON GYI GSUNG RAB NGOS ZIN DGOS, DE NGOS ZIN PA GSUNG RAB KYI DRANG NGES TSUL BZHIN DU PHYED PA LA RAG LAS PA'I PHYIR RO, ,'O NA GSUNG RAB LA DRANG
NGES GANG GIS 'BYED SNYAM NA, DE YANG SHING RTA'I SROL 'BYED CHEN PO DAG GIS RJES SU 'BRANGS PA'I RIGS PA DRI MA MED PA ZHIG GIS 'BYED DGOS TE, 'DI NI DRANG BA'I DON, 'DI NI NGES PA'I DON NO ZHES PA'I TSIG TZAM GYIS DRANG NGES DBYE BAR MI
NUS PA'I PHYIR DANG, BCOM LDAN 'DAS KYI LUNG LAS KYANG DRANG NGES 'BYED TSUL MI 'DRA BA GNYIS GSUNGS SHING, LUNG LAS DRANG DON DU GSUNGS NA DRANG DON YIN PAS KYANG MA KHYAB, NGES DON DU GSUNGS NA NGES DON YIN PAS KYANG MA KHYAB PAS LUNG
TZAM GYIS DRANG NGES DBYE BAR MI NUS PA'I PHYIR RO, ,RTAGS DANG PO GRUB STE, SHING RTA'I SROL 'BYED DAG GIS GSUNG RAB LA DRANG NGES 'BYED PA'I DGONGS 'GREL BRTZAMS PA DON YOD PA'I PHYIR, LUNG LAS DRANG DON DU GSUNGS NA DRANG DON YIN PAS

@005B MA KHYAB STE, DGONGS 'GREL LAS 'KHOR LO BAR PA DRANG DON DU GSUNGS KYANG NGES DON GYI MDO YIN PA'I PHYIR TE, BUM PA RANG BZHIN GYIS STONG PA DE BUM PA'I NGES DON MTHAR THUG YIN PA'I PHYIR TE, BUM PA'I GNAS LUGS SAM RANG BZHIN MTHAR
THUG PA JI LTAR YIN SNYAM DU RIGS PAS JI TZAM DPYAD KYANG RANG BZHIN GYIS STONG PA DE TZAM DU NGES KYI, DE LAS GZHAN DU CUNG ZAD KYANG BSHAD DU MED PA'I PHYIR RO, ,DES NA TSIG GSAL LAS, MGON PO KLU SGRUB KYIS RTZA SHE LA SOGS PA'I RIGS TSOGS
RNAMS KYANG GSUNG RAB LA DRANG NGES DBYE BA'I PHYIR DU BRTZAMS PAR GSUNGS PA'I DON NI BSTAN BCOS DE DAG TU PHUNG SOGS RANG BZHIN GYIS STONG PA PHUNG SOGS KYI NGES DON MTHAR THUG DANG GNAS LUGS SU BSGRUBS SHING, PHUNG SOGS KYI SKYE 'JIG
GNAS GSUM SOGS DE DAG GI GNAS LUGS MTHAR THUG MA YIN PAR DRANG DON TZAM YIN PAR BSGRUBS PAS NA DE DAG DNGOS BSTAN BRJOD BYA'I GTZO BOR BYAS NAS STON PA'I BCOM LDAN 'DAS KYI GSUNG RAB RNAMS KYANG RIM PA LTAR NGES DON DANG DRANG
DON GYI MDOR 'BAD MED DU GRUB PA LA DGONGS SO, ,LUNG LAS NGES DON DU GSUNGS NA NGES DON YIN PAS MA KHYAB STE, DGONGS 'GREL LAS GZHAN DBANG BDEN GRUB TU STON PA'I MDO NGES DON GYI MDO YIN PAR GSUNGS KYANG DRANG DON GYI MDO YIN
PA'I PHYIR TE, GZHAN DBANG BDEN PAR GRUB PA LA RIGS PA YANG DAG GIS GNOD PA'I PHYIR RO, ,DES NI LUNG GI TSIG TZAM LA MI BRTEN PAR RIGS PA YANG DAG GIS DRANG NGES TSUL BZHIN DU PHYE NAS NGES DON GYI GSUNG RAB DAG GI RJES SU 'BRANGS TE

@006A *, ,GNAS LUGS KYI DON RTOGS PA LA 'BAD DGOS PA'I DON GYI DBANG 'DI GZIGS NAS, DGE SLONG DAG GAM MKHAS RNAMS KYIS, ,ZHES SOGS GSUNGS LA, DE'I PHYIR GSUNG RAB LA DRANG NGES 'BYED PA NI SHIN TU DON CHE BAR SHES PAR
GYIS SHIG SMRAS PA, BRGYAD KHRI BZHI STONG CHOS KYI SKYED TSAL LA, ,NGES DON SBRANG RTZI'I RO MNGAR MYANG 'DOD NA, ,KYE KYE YANG DAG RIGS PA'I 'OD STONG GIS, ,DRANG NGES 'DAB STONG LDAN PA KHA PHYE ZHIG ,CES BYA BA NI BAR SKABS KYI TSIGS SU BCAD
PA'O,, GNYIS PA DON CHEN PO DANG LDAN PA'I DRANG NGES RGYAS PAR DBYE BA LA GNYIS, MDO SDE DGONGS 'GREL LA BRTEN NAS 'PHAGS PA THOGS MED SKU MCHED KYIS DRANG NGES RIGS PAS PHYE BA'I TSUL DANG, BLO GROS MI ZAD PAS ZHUS PA'I MDO LA BRTEN
NAS MGON PO KLU SGRUB YAB SRAS KYIS DRANG NGES RIGS PAS PHYE BA'I TSUL LO,, DANG PO LA GNYIS, MDO SDE NAS JI LTAR GSUNGS PA DGOD PA DANG, DE'I DON THOGS MED RJES 'BRANG DANG BCAS PAS JI LTAR BKRAL BA'I TSUL LO,, DANG PO LA BZHI,
MDO SDE LA 'GAL SPONG GI DRI BA, 'GAL BA DE SPONG BA'I LAN, NGO BO NYID GSUM GYI NGO BO NGOS GZUNG BA, DE DAG GIS GRUB PA'I DON DON DAM YANG DAG 'PHAGS KYIS ZHUS PA'I TSUL LO,, DANG PO NI, SPYIR MDO SDE DGONGS 'GREL LA LE'U BCU YOD DE,
GLENG GZHI'I LE'U, DON ZAB DGONGS PA NGES 'GREL DANG TSUL BZHIN DU KUN TU 'DRI BA GNYIS KYIS ZHUS PA'I LE'U, CHOS 'PHAGS KYI DRI LAN GYI LE'U, BYANG CHUB SEMS DPA' BLO GROS RNAM DAG GI DRI LAN GYI LE'U, BLO GROS YANGS PA'I DRI LAN GYI LE'U,

@006B YON TAN 'BYUNG GNAS KYI DRI LAN GYI LE'U, DON DAM YANG DAG 'PHAGS KYI DRI LAN GYI LE'U, BYAMS PAS ZHUS PA'I DRI LAN GYI LE'U, SPYAN RAS GZIGS KYIS ZHUS PA'I DRI LAN GYI LE'U, 'JAM DBYANGS KYIS ZHUS PA'I DRI LAN GYI LE'U RNAMS SO, ,DE
DAG LAS DRI LAN DANG POS RNAM PAR RIG PA TZAM GYI DE KHO NA NYID GTAN LA 'BEBS, DRI LAN GNYIS PAS DON DAM PA RTOG GE'I BLOS JI LTA BA BZHIN DU BSAM GYIS MI KHYAB PA'I TSUL GTAN LA 'BEBS, DRI LAN GSUM PAS BDEN GNYIS NGO BO THA DAD YIN
PA DANG THA DAD GTAN MED KYI GCIG YIN PA LA RIGS PA'I GNOD PA BZHI BZHI BSTAN NAS BDEN GNYIS NGO BO GCIG DANG LDOG PA THA DAD DU 'JOG PA'I TSUL STON, DRI LAN BZHI PAS GTZO BOR KUN GZHI'I RNAM GZHAG GTAN LA 'BEBS, DRI LAN LNGA PAS
GTZO BOR MTSAN NYID GSUM GYI RNAM GZHAG GTAN LA 'BEBS, DRI LAN DRUG PAS GSUNG RAB KYI DRANG NGES GTAN LA 'BEBS, DRI LAN BDUN PAS ZHI GNAS DANG LHAG MTHONG GI RNAM GZHAG GTZO BOR GTAN LA 'BEBS, DRI LAN BRGYAD PAS GTZO BOR
BYANG SEMS KYI SA BCU'I RNAM GZHAG GTAN LA 'BEBS, DRI LAN DGU PAS 'BRAS BU SANGS RGYAS KYI SA'I YE SHES KYI SKU'I RNAM GZHAG SOGS GTZO BOR GTAN LA 'BEBS LA, MDOR NA DRI LAN DGU PO DES SEMS TZAM PA'I LUGS KYI GZHI LAM 'BRAS
GSUM GYI RNAM GZHAG CHA TSANG BAR GTAN LA 'BEBS SO ZHES SHES PAR BYA STE, SHES BYA'I GNAS DANG MTSAN NYID DER 'JUG DANG, ,DE YI GNAS DANG DE RAB DBYE BA DANG, ,BSLAB PA GSUM DANG DE 'BRAS SPANGS PA DANG, ,YE SHES THEG PA MCHOG

@007A *, ,GYUR KHYAD PAR 'PHAGS, ,ZHES GSUNGS PA DANG KHOG GCIG PAR SNANG NGO, ,GONG DU BSHAD PA DE DAG LAS 'DIR NI DON DAM YANG DAG 'PHAGS KYIS ZHUS PA'I LE'U LAS GSUNG RAB LA DRANG NGES 'BYED PA'I TSUL GSUNGS PA RNAMS 'CHAD
PA YIN LA, DE YANG THOG MAR MDO SDE LA 'GAL SPONG GI DRI BA ZHUS PA NI DGONGS 'GREL LAS, BCOM LDAN 'DAS KYIS RNAM GRANGS DU MAR PHUNG PO RNAMS KYI RANG GI MTSAN NYID KYANG BKA' STZAL ZHES PA NAS, BCOM LDAN 'DAS LA BDAG YONGS SU ZHU
LAGS SO ZHES PA'I BAR YIN ZHING, 'DIS NI MDO SDE KHA CIG TU ZHES PA NAS, MI BSKYUD PA NI MI BRJED PA'O ZHES PA'I BAR NI RJE NYID KYIS DRI BA'I MDO'I TSIG DE DAG GI DON BSHAD PA YIN LA, DE RNAMS KYI DON PHYOGS GCIG TU BSHAD NA, DRI BA MDZAD
PA PO NI DON DAM YANG DAG 'PHAGS YIN LA, DE YANG KHONG RANG GIS DOGS PA MA CHOD NAS DRIS PA MA YIN GYI, THEG CHEN GYI RIGS CAN RNAM PAR RIG PA TZAM GYI TSUL BSTAN NAS RJES SU GZUNG DGOS PA RNAMS LA PHAN GDAGS PA'I PHYIR DU RANG NYID
LA DOGS PA YOD PA LTAR DU BYAS NAS DRIS PA YIN LA, DRI BA DNGOS KYI DON YANG GZHAG TU YOD DE, BCOM LDAN 'DAS KYIS 'KHOR LO DANG POR PHUNG SOGS RNAMS RANG GI MTSAN NYID KYIS GRUB PAR GSUNGS, 'KHOR LO BAR PAR PHUNG SOGS RANG MTSAN
NYID KYIS MA GRUB PAR GSUNGS SHING, DE GNYIS SGRA SOR BZHAG LTAR NA GSUNG BA PO LA 'GAL 'DU BYUNG YANG, BCOM LDAN 'DAS LA 'GAL 'DU BYUNG BA NI MI SRID PAS 'KHOR LO BAR PAR PHUNG SOGS RNAMS RANG GI MTSAN NYID KYIS MA GRUB PAR GSUNGS

@007B PA DE DGONGS GZHI CI LA DGONGS NAS GSUNGS ZHES 'KHOR LO BAR PA'I DGONGS GZHI DNGOS SU DRIS SHING, SHUGS LA 'KHOR LO DANG POR PHUNG SOGS RANG GI MTSAN NYID KYIS GRUB PAR GSUNGS PA'I DGONGS GZHI YANG DON GYIS DRIS PA YIN PA'I PHYIR
TE; LAN GYI SKABS SU 'KHOR LO GNYIS KA'I DGONGS GZHI DANG DNGOS LA GNOD BYED LEGS PAR BSTAN PA'I PHYIR RO, ,'DIR PHUNG PO RNAMS KYI RANG GI MTSAN NYID CES PA RGYA NAG GI 'GREL CHEN SOGS KYIS RANG RANG GI THUN MONG MA YIN PA'I 'JOG
BYED LA BSHAD PA MI 'THAD DE, DGONGS 'GREL LAS KUN BTAGS RANG GI MTSAN NYID KYIS MA GRUB PAR DNGOS SU GSUNGS PA GANG ZHIG, KUN BTAGS LA 'JOG BYED YOD PA'I PHYIR RO, ,MDO SDE LA 'GAL SPONG GI DRI BA BSHAD ZIN TO,, GNYIS PA
'GAL BA DE SPONG BA'I LAN LA GNYIS, NGO BO NYID MED TSUL GANG LA DGONGS NAS NGO BO NYID MED PAR GSUNGS PA BSHAD PA DANG, GANG LA DGONGS NAS MA SKYES PA SOGS SU GSUNGS PA BSHAD PA'O,, DANG PO LA GSUM, MDOR BSTAN, RGYAS PAR
BSHAD, DE DAG GI DPE BSTAN PA'O,, DANG PO NI, DGONGS 'GREL LAS ZHES PA NAS, ZHES GSUNGS PAS ZHES PA'I BAR GYIS RANG LUGS KYI NGO BO NYID MED PAR GSUNGS PA'I DGONGS GZHI BSHAD NAS, GANG DAG SHER PHYIN LA SOGS PA'I ZHES PA
NAS, SU ZHIG SMRA ZHES PA'I BAR GYIS KUN MKHYEN DOL PO BA LA SOGS PA'I GZHAN LUGS 'GOG PAR MDZAD PA YIN PAS, RIM PA LTAR BSHAD NA, SHES BYA CHOS CAN, 'KHOR LO BAR PAR PHUNG SOGS KYI CHOS RNAMS LA RANG GI MTSAN NYID KYIS GRUB

@008A *, ,PA'I NGO BO NYID MED PAR GSUNGS PA'I DGONGS GZHI YOD DE, KUN BTAGS MTSAN NYID NGO BO NYID MED PA, GZHAN DBANG SKYE BA NGO BO NYID MED PA, YONGS GRUB DON DAM NGO BO NYID MED PA STE, NGO BO NYID MED PA GSUM LA DGONGS NAS DE
LTAR GSUNGS PA'I PHYIR TE, DGONGS 'GREL LAS, DON DAM YANG DAG 'PHAGS, NGAS CHOS RNAMS KYI NGO BO NYID CES SOGS GSUNGS PA'I PHYIR, DON 'DI NYID SKU MCHED KYI GZHUNG GI DGONGS PA'ANG YIN TE, 'PHAGS PA THOGS MED KYIS BSDU BA
LAS, BCOM LDAN 'DAS KYIS CI LA DGONGS NAS ZHES SOGS DANG, DBYIG GNYEN GYIS SUM CU PA LAS, NGO BO NYID NI RNAM GSUM GYI, ,ZHES SOGS GSUNGS PA'I PHYIR RO, ,LUNG GI TSIG RNAMS NI GZHUNG NYID DU BLTA BAR BYA ZHING SHIN TU KHA GSAL
BAS TSIG 'BRU GNYER BA'ANG MI DGOS PAR SNANG NGO, ,KUN MKHYEN SHES RAB RGYAL MTSAN PA LA SOGS PA RNAMS SHER PHYIN GYI MDO LAS CHOS RNAMS NGO BO NYID MED PAR GSUNGS PA NI KUN RDZOB PA'I CHOS RNAMS RANG STONG YIN PAS DE LA DGONGS KYI DON
DAM BDEN PA LA DGONGS PA MA YIN TE, DE 'DUS BYAS KYI CHOS GZHAN GYIS STONG PA YIN GYI, RANG GI NGO BO BDEN PAR GRUB PA'I PHYIR RO ZHES GSUNGS PA NI MI RIGS TE, DGONGS 'GREL DANG, SKU MCHED KYI GZHUNG DANG 'GAL ZHING, KLU SGRUB YAB
SRAS KYI LUGS LAS KYANG PHYI ROL TU GYUR PA YIN PA'I PHYIR DANG, SHER PHYIN GYI MDOR YANG GZUGS NAS RNAM MKHYEN GYI BAR THAMS CAD RE RE BZHIN NAS BDEN PAR MA GRUB PAR GSUNGS KYI, RANG RE'I DON DAM BDEN PA GCIG PU LA G-YAS 'JOG

@008B BYAS PA MI 'DUG PA'I PHYIR RO, ,DES NA GZUGS NAS RNAM MKHYEN GYI BAR GYI CHOS THAMS CAD NGO BO NYID RNAM PA GSUM DU 'DUS SHING, SHER PHYIN GYI MDO LAS CHOS THAMS CAD LA NGO BO NYID MED PAR GSUNGS PA YANG NGO BO NYID MED TSUL SNGAR BSHAD
PA DE LA DGONGS NAS GSUNGS PA YIN LA, 'KHOR LO DANG POR PHUNG SOGS KYI CHOS RNAMS RANG GI MTSAN NYID KYIS GRUB PAR GSUNGS PA'I DGONGS GZHI NI, MTSAN NYID GSUM DON DAM PAR YOD MED MI MTSUNGS KYANG, THA SNYAD DU YOD PAR MTSUNGS
PA TZAM LA DGONGS PA YIN NO, ,LUGS 'DI'I RJES SU 'BRANG BA KHA CIG NA RE, 'KHOR LO DANG POR CHOS THAMS CAD RANG GI MTSAN NYID KYIS GRUB PAR GSUNGS SHING, DE GZHAN DBANG BDEN GRUB PA KHO NA LA DGONGS PA YIN NO ZHES 'CHAD PA NI
'THAD PAR MA MTHONG STE, DRANG NGES RNAM 'BYED RANG NYID DU 'KHOR LO DANG POR PHUNG SOGS KYI CHOS LA NYUNG SHAS SHIG MA GTOGS PA SHAS CHER BDEN PAR YOD PA MA BKAG PA DANG, ZHES 'KHOR LO DANG POR YANG CHOS THAMS CAD BDEN GRUB TU MA BSTAN
PAR GSUNGS PA DANG 'GAL BA'I PHYIR DANG, GZHAN YANG SHES BYA CHOS CAN, SHER PHYIN GYI MDO LAS CHOS THAMS CAD BDEN MED DU GSUNGS PA DE KUN BTAGS BDEN PAR MED PA KHO NA LA DGONGS NAS GSUNGS PAR THAL, 'KHOR LO DANG POR CHOS
THAMS CAD BDEN GRUB TU GSUNGS PA DE GZHAN DBANG BDEN PAR GRUB PA KHO NA LA DGONGS NAS GSUNGS PA'I PHYIR, RTAGS KHAS, 'DOD MI NUS TE, DE LTAR GSUNGS PA DE NGO BO NYID MED PA GSUM GA LA DGONGS PAR RJE NYID KYIS GSUNGS SHING RANG

@009A *, ,GIS KYANG KHAS BLANGS PA'I PHYIR RO,, GNYIS PA RGYAS PAR BSHAD PA NI, 'KHOR LO BAR PA LAS CHOS RNAMS RANG GI MTSAN NYID KYIS GRUB PA'I NGO BO NYID MED PAR GSUNGS PA DE NGO BO NYID MED PA RNAM PA GSUM LA DGONGS NAS GSUNGS
NA; DE GSUM GANG ZHE NA, DANG PO MTSAN NYID NGO BO NYID MED PA BSHAD PA LA BZHI LAS DANG PO NI DGONGS 'GREL LAS, DE LA CHOS RNAMS KYI MTSAN NYID NGO BO NYID MED PA ZHES PA NAS, NYID CES BYA'O ZHES PA'I BAR GYIS BSHAD BYA'I MDO BKOD NAS,
TSIG RKANG DANG PO GNYIS KYI ZHES PA NAS, PHYI MA LTAR 'DZIN PA NI YOD DO, ,ZHES PA'I BAR GYIS MDO'I DON BSHAD PA YIN PAS GO BDE BAR BRJOD NA, KUN BTAGS CHOS CAN, KHYOD LA MTSAN NYID NGO BO NYID MED PA ZHES BYA STE, KHYOD MING DANG BRDAS
BZHAG PA TZAM YIN GYI, RANG GI MTSAN NYID KYIS MA GRUB PA'I PHYIR, 'DIR KUN BTAGS MING DANG BRDAS 'JOG PAR GSUNGS PA NI NGO BO DANG KHYAD PAR DU KUN BTAGS PA'I KUN BTAGS KYI DBANG DU BYAS PA YIN GYI, KUN BTAGS YIN NA MING DANG
BRDAS 'JOG NUS PAS MA KHYAB STE, 'OG TU 'DI NYID RANG LAS, DE DAG GI MANG PO ZHIG MING DANG BRDAS 'JOG MI NUS PA'I YOD PA YIN YANG, RANG GI MTSAN NYID KYIS GRUB PA MA YIN TE, RTOG PAS BTAGS PA TZAM YIN PA'I PHYIR RO ZHES SGRA RTAG
STONG DANG PHUNG PO BDAG MED SOGS SGRA RTAG PAS STONG NGO ZHES DANG, PHUNG PO BDAG MED DO ZHES PA'I TSIG TZAM GYIS 'JOG MI NUS PAR GSUNGS PA'I PHYIR RO, ,KUN BTAGS RANG GI MTSAN NYID KYIS MA GRUB PA'I DON MING DANG BRDAS BZHAG PA TZAM DU

@009B GSUNGS PAS RANG GI MTSAN NYID KYIS YOD MED NI MING DANG BRDA TZAM LA BLTOS NAS BZHAG MA BZHAG LA BYED PA SPYIR BTANG LA YIN YANG, MING DANG BRDAS BZHAG NA YOD PAS MA KHYAB STE, NAM MKHA'I ME TOG DANG, BDAG NYID MING DANG BRDAS
BZHAG PA TZAM YIN YANG GZHI MA GRUB PAR 'DOD PA'I PHYIR RO, ,SEMS TZAM PAS KUN BTAGS MING DANG BRDAS 'JOG PA'I 'JOG TSUL DANG, THAL 'GYUR BAS CHOS THAMS CAD MING DANG BRDAS 'JOG TSUL GNYIS MING MTHUN YANG DON CHES MI MTHUN
TE; SEMS TZAM PAS KUN BTAGS MING DANG BRDAS BZHAG PA TZAM DU SMRA YANG BRDAS BZHAG PA TZAM LA BLTOS PA'I 'JOG RGYU'I DON GYI SDOD LUGS SHIG YOD PAR KHAS LEN PA GANG ZHIG ,THAL 'GYUR BAS YOD PA RNAMS MING DANG BRDAS 'JOG PA NA PHAR
MING DANG BRDAS BZHAG PA MA GTOGS 'JOG RGYU'I DON GYI SDOD LUGS CUNG ZAD KYANG MED PAR 'DOD PA'I PHYIR, DES NA THAL 'GYUR BA DANG SEMS TZAM PA GNYIS RANG GI MTSAN NYID KYIS YOD MED KYI DON 'JOG TSUL YANG CHES MI MTHUN TE, THAL 'GYUR
BAS SNGAR BSHAD PA LTAR PHAR MING GIS BTAGS PA TZAM MA YIN PAR BTAGS PA'I DON YUL STENG NAS GRUB PA ZHIG BYUNG NA RANG GI MTSAN NYID KYIS GRUB PAR 'DOD, SEMS TZAM PA RNAMS DE TZAM GYIS RANG GI MTSAN NYID KYIS GRUB PAR MI 'JOG PA'I
PHYIR RO, ,'ON KYANG KUN BTAGS KYI STENG DU SEMS TZAM PAS 'DOD PA LTAR GYI RANG GI MTSAN NYID KYIS GRUB PAR 'DZIN PA YOD NA THAL 'GYUR BAS 'DOD PA LTAR GYI RANG GI MTSAN NYID KYIS GRUB PAR 'DZIN PA YANG YOD DGOS TE, GZUGS RUNG GZUGS

@010A *, ,ZHES BRDA 'JUG PA'I 'JUG GZHIR RANG GI MTSAN NYID KYIS GRUB PAR 'DZIN PA YOD NA GZUGS RUNG MING GIS BTAGS PA TZAM MA YIN PAR GZUGS KYI THA SNYAD 'JUG PA'I GZHIR YUL STENG NAS GRUB PAR 'DZIN PA YOD DGOS PA'I PHYIR,
DES NA SEMS TZAM PA RNAMS KYI RGYUD LA GZHI KUN BTAGS KYI STENG DU SEMS TZAM PA RANG NYID 'DOD PA'I RANG GI MTSAN NYID KYIS GRUB PAR 'DZIN PA DE MED KYANG, THAL 'GYUR BA'I LUGS KYI RANG GI MTSAN NYID KYIS GRUB PAR 'DZIN PA NI YOD DE, DE
RNAMS KYIS GZUGS RUNG GZUGS ZHES PA'I MING 'JUG PA'I GZHIR RANG GI MTSAN NYID KYIS MA GRUB PAR RTOGS KYANG, THAL 'GYUR BA 'DOD PA LTAR GYI KUN BTAGS RANG GI MTSAN NYID KYIS MA GRUB PA'I DON CUNG ZAD KYANG MA RTOGS PAR SHAD ZIN
PA'I PHYIR RO, ,DES NA SEMS TZAM PA'I SKABS SU MDO SDE PAS SPYI MTSAN RANG GI MTSAN NYID KYIS MA GRUB PAR 'DOD KYANG, DES SPYI MTSAN RANG GI MTSAN NYID KYIS MA GRUB PA'I DON TSAD MAS MA RTOGS ZHES DANG, THAL 'GYUR BA'I SKABS SU SEMS
TZAM PAS KUN BTAGS RANG GI MTSAN NYID KYIS MA GRUB PAR DAM 'CHA' YANG, DE TSAD MAS MA RTOGS ZHES SOGS GRUB MTHA'I SKABS DANG BSTUN NAS SMRA BAR BYA'O, ,NGO BO NYID MED TSUL DANG PO BSHAD ZIN TO,, DE NAS NGO BO NYID MED TSUL GNYIS
PA NGOS 'DZIN PA NI DGONGS 'GREL LAS, CHOS RNAMS KYI SKYE BA NGO BO NYID CES PA NAS, NYID CES PA'I BAR GYIS BSHAD BYA'I MDO BKOD NAS, GZHAN DBANG LA ZHES PA NAS, LUGS SO ZHES PA'I BAR GYIS MDO'I DON BSHAD PA YIN LA, GZHAN DBANG

@010B CHOS CAN, KHYOD LA SKYE BA NGO BO NYID MED PA ZHES BYA STE, KHYOD RGYU RKYEN GZHAN GYI STOBS LAS 'BYUNG BA YIN GYI, RANG GI BDAG NYID KYIS SKYE BA MA YIN PA'I PHYIR, DE YANG GZHAN DBANG SKYE BA NGO BO NYID MED PA'I DON GZHAN DBANG RANG BZHIN GYIS SKYE BA
MED PA MA YIN TE, GZHAN DBANG RANG BZHIN GYIS SKYE BA'I PHYIR TE, GZHAN DBANG RANG BZHIN GYIS MI SKYE NA SPYIR GZHAN DBANG SKYE BA TZAM DU'ANG SEMS TZAM PAS 'JOG MI SHES PAR 'OG NAS GSUNGS PA'I PHYIR RO, ,DES NA GZHAN DBANG DE RGYU RKYEN
LA RAG MA LAS PAR RANG DBANG DU SKYE BA MED PA DE GZHAN DBANG SKYE BA NGO BO NYID MED PA'I DON YIN TE, BSDU BA LAS, 'DU BYED RNAMS NI RTEN CING 'BREL BAR 'BYUNG BA ZHES SOGS GZHUNG NYID DU DRANGS PA LTAR RO,, NGO BO NYID MED TSUL GSUM PA
LA 'JOG TSUL GNYIS LAS, GZHAN DBANG DON DAM PA NGO BO NYID MED PAR BZHAG PA NI, DGONGS 'GREL LAS CHOS RNAMS KYI ZHES PA NAS, NYID CES PA'I BAR GYIS BSHAD BYA'I MDO BKOD NAS, GZHAN DBANG NI ZHES PA NAS, 'CHAD PAR 'GYUR RO
ZHES PA'I BAR GYIS MDO'I DON BSHAD PA YIN PAS, GZHAN DBANG CHOS CAN, KHYOD LA DON DAM PA NGO BO NYID MED PA ZHES BRJOD PA'I RGYU MTSAN YOD DE, CHOS KYI BDAG MED MNGON SUM DU RTOGS PA'I 'PHAGS PA'I MNYAM GZHAG YE SHES KYIS GANG LA
DMIGS NAS BSGOMS NA SHES SGRIB DAG PAR 'GYUR BA'I RNAM DAG GI DMIGS PA'I GTZO BO DE DON DAM PA YIN LA, KHYOD DE'I NGO BOR MED PAS KHYOD LA DE LTAR BRJOD PA'I PHYIR RO, ,DE LA KHO NA RE, GZHAN DBANG RNAM DAG GI DMIGS PA MTHAR THUG

@011A *, ,GI NGO BOR MED PAS GZHAN DBANG LA DON DAM PA NGO BO NYID MED PA ZHES BRJOD NA KUN BTAGS LA YANG DON DAM PA NGO BO NYID MED PA ZHES 'CHAD RIGS PAR 'GYUR RO ZHE NA, GZHAN DBANG DANG KUN BTAGS GNYIS RNAM DAG GI DMIGS
PA'I GTZO BO MA YIN PAR MTSUNGS KYANG KUN BTAGS LA DON DAM PA NGO BO NYID MED PA ZHES MI 'CHAD PAR GZHAN DBANG LA DE LTAR 'CHAD PA'I RGYU MTSAN YOD DE, STONG GZHI GZHAN DBANG NGO BO DANG KHYAD PAR DU KUN BTAGS PA'I KUN BTAGS KYIS STONG
PA RNAM DAG GI DMIGS PA'I GTZO BOR BSTAN PA NA, DE LTAR NA STONG GZHI CHOS CAN GZHAN DBANG LA YANG DMIGS DGOS PAS DE YANG RNAM DAG GI DMIGS PAR 'GYUR RO SNYAM PA'I DOGS PA DPYAD DGOS PAS DE LTAR GSUNGS LA, KUN BTAGS LA
DE LTA BU DPYAD MI DGOS PA'I PHYIR, GZHAN DBANG NGO BO DANG KHYAD PAR DU KUN BTAGS PA'I KUN BTAGS KYIS STONG PA LA DMIGS PAS SHES SGRIB DAG PAR 'GYUR YANG, GZHAN DBANG LA DMIGS PAS SHES SGRIB DAG PAR MI 'GYUR TE, SGRA MI RTAG PA
LA DMIGS PAS SGRA RTAG 'DZIN ZLOG KYANG, SGRA LA DMIGS PAS MI ZLOG PA'I PHYIR RO, ,GZHAN DBANG RNAM DAG GI DMIGS PA'I GTZO BO LA DON DAM DU BYAS PA'I DON DAM DER MA GRUB KYANG, SPYIR GZHAN DBANG DON DAM PAR GRUB STE, GZHAN DBANG
DON DAM PAR MA GRUB PAR LTA BA DE SKUR 'DEBS KYI LTA BAR 'OG NAS GSUNGS PA'I PHYIR RO,, DON DAM PA NGO BO NYID MED PA 'JOG TSUL GNYIS PA NI DGONGS 'GREL LAS, GZHAN YANG CHOS RNAMS KYI YONGS SU GRUB PA'I MTSAN NYID CES PA NAS,

@011B ZHES BYA'O ZHES PA'I BAR GYIS BSHAD BYA'I MDO BKOD NAS, CHOS RNAMS KYI ZHES PA NAS LUGS SO ZHES PA'I BAR GYIS YONGS GRUB DON DAM PA NGO BO NYID MED PAR 'JOG TSUL DANG, DE SGRUB PA RANG DBANG BAR 'DOD PA'I GZHAN LUGS 'GOG PAR MDZAD
PA YIN TE, RIM PA LTAR YONGS GRUB CHOS CAN, KHYOD LA DON DAM PA NGO BO NYID MED PA ZHES BYA STE, KHYOD DON DAM PA YIN PA GANG ZHIG CHOS KYI BDAG GI NGO BOR MED PAS RAB TU PHYE BA YIN PA'I PHYIR, RTAGS DANG PO GRUB STE, KHYOD GANG LA DMIGS
NAS BSGOMS PAS SHES SGRIB DAG PAR 'GYUR BA'I RNAM DAG GI DMIGS PA'I GTZO BO YIN PA'I PHYIR, YANG DGONGS 'GREL LAS, GAL TE 'DU BYED KYI MTSAN NYID GZHAN DBANG DE DANG DE'I CHOS NYID DON DAM PA'I MTSAN NYID YONGS GRUB GNYIS PO DE
NGO BO THA DAD YIN PAR GYUR NA NI, CHOS KYI BDAG RNAM PAR BCAD TZAM DANG, CHOS KYI BDAG GAM NGO BO NYID MED TZAM GYIS RAB TU PHYE BA'I CHOS NYID YONGS GRUB DE CHOS CAN 'DU BYED KYI MTSAN MA GZHAN DBANG RNAMS KYI DON DAM PA'I MTSAN NYID DE
CHOS NYID YIN PAR YANG MI 'GYUR RO ZHES GSUNGS SHING, DPE'I SKABS SU YANG NAM MKHA' NI THOGS REG GI GZUGS MED TZAM ZHIG LA BZHAG PA BZHIN DU, CHOS KYI BDAG MED YONGS GRUB KYANG DGAG BYA CHOS BDAG RNAM PAR BCAD TZAM LA 'JOG
PAR GSUNGS PAS, DON DAM BDEN PA YONGS GRUB DE SGRUB PA RANG DBANG BA YIN PAR 'DOD PA NI MDO 'DI DAG DANG RGYAB 'GAL DU SHES PAR GYIS SHIG 'DIS NI JO NANG PA RNAMS KYI 'DOD TSUL LEGS PAR BKAG PA YIN NO,, GSUM PA DE DAG GI

@012A *, ,DPE BSTAN PA LA DNGOS DANG, 'KHOR LO BAR PA'I MDO SGRA JI BZHIN PAR BZUNG NA SKUR 'DEBS KYI MTHAR LTUNG BAR BSHAD PA'O,, DANG PO NI, NGO BO NYID MED PA GSUM PO DPE CI DANG 'DRA BA NI ZHES PA NAS, GSAL LO ZHES PA'I BAR
GYIS 'CHAD LA, DE YANG NGO BO NYID MED PA GSUM PO DE LTAR YIN NA, DE GSUM MTSON BYED KYI DPE JI LTA BU ZHE NA, KUN BTAGS MTSON BYED KYI DPE YOD DE, NAM MKHA'I ME TOG DE KUN BTAGS MTSON BYED KYI DPER GSUNGS PA'I PHYIR, DE YANG KUN
BTAGS RTOG PAS BTAGS PA TZAM YIN PA DE NAM MKHA'I ME TOG GI DPES MTSON PAR BSTAN PA YIN GYI, KUN BTAGS SHES BYA LA MI SRID PA'I NGO BOR BSTAN PA NI MA YIN TE, KUN BTAGS SHES BYA LA MI SRID NA BTAGS YOD SHES BYA LA MI SRID DGOS,
DE MI SRID NA, GZHI GRUB NA RDZAS YOD DU THAL BA'I PHYIR RO, ,GZHAN DBANG MTSON BYED KYI DPE YOD DE, GZHAN DBANG NI SGYU MA BYAS PA DANG 'DRA BA'I PHYIR RO, ,KHO NA RE, SGYU MA DANG RMI LAM LA SOGS PA BDEN PAR MED PAR MTSON BYED KYI NGO BO YIN
ZHING, GZHAN DBANG BDEN PAR GRUB PAS DE GNYIS DPE DON DU SBYOR BA MI RIGS SO ZHE NA, DGONGS 'GREL LAS GZHAN DBANG SGYU MA LTA BUR GSUNGS PA NI GZHAN DBANG BDEN PAR MED PA'I DPER GSUNGS PA MA YIN GYI, GZHAN DBANG GI GTZO BO
YANG DAG MA YIN PA'I KUN RTOG DE LA GNYIS SNANG 'KHRUL BA'I BAG CHAGS KYIS BSLAD PA'I DBANG GIS GZUNG 'DZIN RGYANG CHAD DU SNANG BA'I SGYU MA MKHAN GYI SNGAGS RDZAS KYIS MIG BSLAD PA'I LTAD MO BA LA RDE'U SHING BU RTA GLANG DU SNANG BA DANG CHOS MTSUNGS

@012B PAS DPE DON DU GSUNGS PA YIN NO, ,YONGS GRUB MTSON BYED KYI DPE YOD DE, NAM MKHA' DE YONGS GRUB MTSON BYED KYI DPE YIN PA'I PHYIR RO, ,DE YANG NAM MKHA' DE THAMS CAD LA KHYAB PA DANG, DGAG BYA THOGS REG DANG BRAL TZAM YIN PA
BZHIN DU CHOS NYID YONGS GRUB DE YANG CHOS CAN KUN RDZOB PA THAMS CAD LA KHYAB PA DANG, DGAG BYA CHOS BDAG RNAM PAR BCAD TZAM YIN PAS DE LTAR GSUNGS PA'O,, GNYIS PA NI NGO BO NYID MED PAR GSUNGS PA ZHES PA NAS, LUGS SO ZHES PA'I
BAR GYIS 'CHAD LA, DE YANG 'KHOR LO BAR PAR CHOS THAMS CAD LA RANG GI MTSAN NYID KYIS GRUB PA'I NGO BO NYID MED PAR GSUNGS PA'I DGONGS PA NI SNGAR BSHAD PA LTAR 'CHAD DGOS KYI, SGRA JI BZHIN PAR GZUNG DU MI RUNG STE, 'KHOR LO BAR PA'I
MDO'I DNGOS BSTAN SGRA JI BZHIN PAR GZUNG NA DNGOS PO'I GNAS TSUL LA SKUR BA BTAB PAR 'GYUR BA'I PHYIR TE, GZHAN DBANG RANG GI MTSAN NYID KYIS MED NA GZHAN DBANG 'BRAS BU SKYED NUS KYI RDZAS SU MED DGOS, DE MED NA GZHAN DBANG GTAN
MED DGOS PAS GZHAN DBANG LA SKUR BA BTAB PAR 'GYUR ZHING, YONGS GRUB RANG GI MTSAN NYID KYIS MED NA DE DNGOS PO'I GNAS LUGS SU MED DGOS, DE DER MED NA YONGS GRUB GTAN NAS MED DGOS PAS YONGS GRUB LA SKUR BA BTAB PAR
'GYUR BA'I PHYIR RO, ,GZHAN DBANG LA SKUR BA BTAB PAS KUN BTAGS LA YANG SKUR BA BTAB PAR 'GYUR TE, GZHAN DBANG MED NA KUN BTAGS 'DOGS PA'I GZHI DANG 'DOGS PA PO'I THA SNYAD KYANG MED PAR 'GYUR BAS KUN BTAGS KYANG GTAN MED

@013A *, ,DGOS PA'I PHYIR RO, ,DE LTAR YANG DGONGS 'GREL LAS, NGAS DGONGS TE BSHAD PA ZAB MO YANG DAG PA JI LTA BA BZHIN DU RAB TU MI SHES SO ZHES GSUNGS PA LTAR RO, ,DES NA GZHAN DBANG LA SKUR BA BTAB PAS MTSAN NYID GZHAN
GNYIS LA YANG SKUR BA BTAB PAR 'GYUR BA DANG, DE 'DRA BA'I SKUR 'DEBS KYI LTA BA LA LHAN SKYES MI SRID PAS KUN BTAGS KHO NA DANG, DE YANG NGO BO NYID MED PAR SMRA BA RNAMS KYI RGYUD LA YOD PAR RNAM RIG PA RNAMS BZHED DO,, GNYIS PA GANG LA
DGONGS TE MA SKYES PA SOGS SU GSUNGS PA BSHAD PA NI, NGO BO NYID MED PA'I TSUL DE LTAR YIN NA ZHES PA NAS, 'O NA 'DIR ZHES PA NAS DE LTAR BSHAD DO ZHES PA'I BAR GYIS DGONGS 'GREL NAS BSHAD PA'I TSUL DANG KUN LAS BTUS NAS BSHAD PA'I
TSUL GNYIS MI 'GAL BAR STON PA YIN LA, DE YANG SHER PHYIN GYI MDO LAS CHOS RNAMS NGO BO NYID MED PAR GSUNGS PA'I DGONGS GZHI DE LTAR YIN NA, MA SKYES MA 'GAG PA SOGS SU GSUNGS PA'I DGONGS GZHI GANG SNYAM NA, DE'I DGONGS GZHI
GZHAG TU YOD DE, KUN BTAGS MTSAN NYID NGO BO NYID MED PA DANG YONGS GRUB KYI DBANG DU BYAS PA'I DON DAM PA NGO BO NYID MED PA GNYIS LA DGONGS NAS GSUNGS PA YIN PA'I PHYIR, DE YANG KUN BTAGS MTSAN NYID NGO BO NYID MED PA LA DGONGS NAS
GSUNGS PA'I TSUL NI DGONGS 'GREL LAS, DE LA MTSAN NYID NGO BO NYID MED PA ZHES SOGS KYIS 'CHAD LA, DON GO BDE BAR BYAS NA, SHER PHYIN GYI MDO LAS CHOS RNAMS MA SKYES MA 'GAGS ZHES SOGS GSUNGS PA NI KUN BTAGS MTSAN NYID NGO BO

@013B NYID MED PA LA DGONGS NAS GSUNGS PA YIN TE, KUN BTAGS RANG GI MTSAN NYID KYIS MED PAS MA SKYES, MA SKYES PA'I PHYIR MA 'GAGS, 'DUS MA BYAS YIN PAS KUN NAS NYON MONGS KYI CHOS SU MI RUNG BA'I PHYIR GZOD MA NAS ZHI BA DANG RANG
BZHIN GYIS YONGS SU MYA NGAN LAS 'DAS PA'O ZHES GSUNGS PA YIN PA'I PHYIR RO, ,YONGS GRUB LA DGONGS NAS GSUNGS TSUL NI, YANG DGONGS 'GREL LAS, DON DAM PA NGO BO NYID MED PA ZHES SOGS KYIS STON LA, YONGS GRUB DON DAM PA NGO BO
NYID MED PA LA DGONGS NAS KYANG SHER PHYIN GYI MDO LAS CHOS THAMS CAD MA SKYES PA SOGS SU GSUNGS PA YIN TE, YONGS GRUB DE SNGA PHYI'I DUS KUN TU RTAG PA YIN PAS MA SKYES PA DANG MA 'GAGS PA YIN LA, KUN NAS NYON MONGS KYI CHOS SU MI RUNG
BA'I PHYIR BZOD MA NAS ZHI BA DANG RANG BZHIN GYIS YONGS SU MYA NGAN LAS 'DAS PA YANG YIN PA'I PHYIR RO, ,'DIR GZHAN DBANG MA SKYES PA DANG MA 'GAG PA GNYIS KYI DGONGS GZHIR MI 'CHAD PA NI GZHAN DBANG LA RANG GI MTSAN NYID KYIS GRUB PA'I
SKYE 'GAG YOD PAR BSTAN PA'I PHYIR YIN LA, KUN NAS NYON MONGS KYI CHOS RNAMS MTSAN NYID GSUM GYI NANG NAS GZHAN DBANG GIS BSDUS PAR BSTAN BZHED NAS, GZOD MA NAS ZHI BA DANG RANG BZHIN GYIS YONGS SU MYA NGAN LAS 'DAS PA ZHES GSUNGS
PA'I DGONGS GZHIR YANG MA GSUNGS SO, ,DE LTA NA YANG KUN LAS BTUS SU SHER PHYIN GYI MDO LAS CHOS THAMS CAD MA SKYES PA SOGS SU GSUNGS PA DE MTSAN NYID GSUM GA LA DGONGS PAR BSHAD PA DANG MI 'GAL TE, KUN LAS BTUS KYI DGONGS

@014A *, ,PA NI NGO BO NYID GSUM PO DE RANG RANG GI DBANG DU BYAS PA'I NGO BO NYID MED TSUL DE LTAR DU MA SKYES MA 'GAGS GZOD MA NAS ZHI BA RANG BZHIN GYIS YONGS SU MYA NGAN LAS 'DAS PA SOGS SU 'CHAD PA YIN TE, GO SLA BAR BYAS NA, KUN
BTAGS CHOS CAN, KHYOD LA MA SKYES PA DANG MA 'GAGS PA ZHES BYA STE, KHYOD LA RANG GI MTSAN NYID KYIS GRUB PA'I NGO BO NYID MED PAS MA SKYES SHING MA 'GAGS PA ZHES BRJOD PA'I PHYIR, DE CHOS CAN, GZOD MA NAS ZHI BA DANG RANG BZHIN GYIS YONGS
SU MYA NGAN LAS 'DAS PA ZHES BYA STE, KHYOD 'DUS MA BYAS YIN PAS KUN NAS NYON MONGS KYI CHOS SU MI RUNG BAS DE LTAR BRJOD PA'I PHYIR RO, ,GZHAN DBANG LA YANG MA SKYES MA 'GAGS PA ZHES BRJOD PA'I RGYU MTSAN YOD DE, GZHAN DBANG DE RKYEN LA
LTOS MED DU RANG GI BDAG NYID KYIS MA SKYES SHING MA 'GAGS PAS DE LTAR BRJOD PA'I PHYIR, GZHAN DBANG DE LA GZOD MA NAS ZHI BA DANG RANG BZHIN GYIS YONGS SU MYA NGAN LAS 'DAS PA ZHES BYA STE, GZHAN DBANG DE RKYEN LA MA LTOS PAR RANG GI BDAG
NYID KYIS KUN NAS NYON MONGS KYI CHOS SU MED PAS DE LTAR BRJOD PA'I PHYIR, YONGS GRUB LA YANG MA SKYES MA 'GAGS PA ZHES BYA STE, YONGS GRUB DE CHOS KYI BDAG GI NGO BOR MA SKYES SHING MA 'GAGS PAS DE LTAR DU BRJOD PA'I PHYIR, DE LA GZOD MA
NAS ZHI BA DANG RANG BZHIN GYIS YONGS SU MYA NGAN LAS 'DAS PA ZHES KYANG BYA STE, RNAM DAG GI DMIGS PA MTHAR THUG YIN PAS DE LTAR DU BRJOD PA'I PHYIR RO, ,DE LTAR NA 'DI DAG NI CHES DKA' BA'I GNAS SU SNANG BAS LEGS PAR BSHAD PA YIN

@014B NO; ;'GAL BA DE SPANG BA'I LAN BSHAD ZIN TO,, GSUM PA NGO BO NYID GSUM GYI NGO BO NGOS GZUNG BA NI, KUN BTAGS MTSAN NYID MED PA YIN ZHES PA NAS, GSOL BA'O ZHES PA'I BAR GYIS 'CHAD LA, DE YANG KUN BTAGS MTSAN NYID NGO BO NYID
MED PA YIN NA, KUN BTAGS DE GANG YIN SNYAM NA, SPYIR KUN BTAGS LA NAM MKHA' DANG SPYI MTSAN SOGS MANG PO YOD KYANG 'DIR GTZO CHE BA'I DBANG DU BYAS NAS, NGO BO DANG KHYAD PAR DU KUN BTAGS PA'I KUN BTAGS TZAM ZHIG NGOS 'DZIN PA
DGONGS 'GREL LAS, RNAM PAR RTOG PA'I SPYOD YUL ZHES SOGS KYIS 'CHAD PAS MDO'I TSIG 'BRU SNON PA TZAM BYAS NA, 'DU BYED KYI MTSAN MA GZHAN DBANG CHOS CAN, KHYAD CHOS GNYIS DANG LDAN TE, GNYIS SNANG GI RNAM PAR RTOG PA'I SPYOD YUL DU
GYUR PA DANG, NGO BO DANG KHYAD PAR DU KUN BTAGS PA'I MTSAN NYID KYI GNAS TE 'DOGS PA'I GZHI YIN PA'I PHYIR, DES NA 'DIR BSTAN PA'I KUN BTAGS NGOS GZUNG DU YOD DE, 'DU BYED KYI MTSAN MA GZHAN DBANG GZUGS PHUNG LTA BU'I STENG DU 'DI
GZUGS KYI PHUNG PO'O ZHES NGO BO NYID DU MING DANG BRDAS RNAM PAR BZHAG PA NGO BO NYID DU KUN BTAGS PA DANG, BYE BRAG GI STE KHYAD PAR GYI MTSAN NYID 'DI GZUGS KYI PHUNG PO'I SKYE BA'O ZHES PA'AM 'GAG PA'O ZHES SOGS BYE BRAG GI MTSAN NYID DU MING
DANG BRDAS RNAM PAR BZHAG PA STE KHYAD PAR DU KUN BTAGS PA GANG LAGS PA DE NI KUN BTAGS PA'I MTSAN NYID LAGS TE YIN PA'I PHYIR RO, ,ZHES SBYOR 'GOD DANG POS KUN BTAGS 'DOGS PA'I GZHI GZHAN DBANG DANG, SBYOR 'GOD GNYIS PAS

@015A *, ,GZHAN DBANG GI STENG DU NGO BO DANG KHYAD PAR DU KUN BTAGS TSUL BSTAN PA YIN PAS, RTOG PAS BTAGS PA TZAM GANG ZHIG BLO 'KHRUL PA'I NGOR GRUB PA KUN BTAGS KYI MTSAN NYID, DBYE NA, GZUGS SOGS NGO BO DANG KHYAD PAR GYI THA
SNYAD KYI GZHI YIN PA LTA BU RNAM GRANGS PA'I KUN BTAGS DANG, GZUGS SOGS NGO BO DANG KHYAD PAR GYI THA SNYAD KYI GZHIR RANG GI MTSAN NYID KYIS GRUB PA LTA BU MTSAN NYID YONGS SU CHAD PA'I KUN BTAGS GNYIS SU 'BYED LA, DENG SANG PA DAG MTSAN
NYID YONGS SU CHAD PA'I KUN BTAGS KUN BTAGS MTSAN NYID PA MA YIN PAR SMRA BA NI RJE YAB SRAS KYI GSUNG DANG 'GAL BAR DOGS TE DPYAD PAR BYA'O, ,KUN BTAGS DE LTAR YIN NA, GZHAN DBANG GI NGO BO JI LTA BU SNYAM NA, DGONGS 'GREL LAS,
RNAM PAR RTOG PA'I SPYOD YUL ZHES SOGS KYIS 'CHAD PAS, RGYU RKYEN GZHAN LA RAG LAS PA'I DBANG GIS BYUNG BA DE GZHAN DBANG GI MTSAN NYID, DBYE NA THEG CHEN 'PHAGS PA'I RJES THOB DAG PA 'JIG RTEN PA'I YE SHES LTA BU DAG PA GZHAN DBANG DANG,
SO SKYE'I RGYUD KYI YANG DAG MIN PA'I KUN RTOG LTA BU MA DAG PA'I GZHAN DBANG DANG GNYIS SO, ,GZHAN DBANG DE LTAR YIN NA, YONGS GRUB KYI NGO BO JI LTA BU YIN SNYAM NA, DGONGS 'GREL LAS, RNAM PAR RTOG PA'I SPYOD YUL ZHES SOGS TE, DE YANG
TSIG RKANG DANG PO GNYIS KYI 'BRU NI BSHAD ZIN LA, DE PHYIN GYI 'BRU BSNAN NA, YONGS GRUB KYI NGO BO GZHAG TU YOD DE, STONG GZHI 'DU BYED KYI MTSAN MA GZHAN DBANG GI STENG DU NGO BO DANG KHYAD PAR DU KUN BTAGS PA'I MTSAN NYID DER YONGS SU MA GRUB

@015B CING, KUN BTAGS PA'I NGO BO NYID DE KHO NAS NGO BO NYID MA MCHIS SHING CHOS LA BDAG MA MCHIS PAS TE CHOS BDAG RNAM PAR BCAD TZAM GYIS RAB TU PHYE BA'I DE BZHIN NYID RNAM PAR DAG PA'I DMIGS PA MTHAR THUG PA GANG LAGS PA DE NYID YONGS SU
GRUB PA'I MTSAN NYID YIN PA'I PHYIR RO, ,DES NA GZHAN DBANG CHOS KYI BDAG 'DZIN GYIS KUN BTAGS PA LTAR GYIS STONG PA'I DE BZHIN NYID DE YONGS GRUB KYI MTSAN NYID YIN NO, ,MTSAN NYID 'DI DAG NI SKAL BZANG MIG 'BYED KYI TSIG RIS SOR BZHAG
TU BYAS LA, 'ON KYANG YONGS GRUB KYI MTSAN NYID BDAG 'DZIN GNYIS KYIS KUN BTAGS PA LTAR GYI STONG PA'I DE BZHIN NYID CES STONG THUN DU GSUNGS KYANG, CHOS KYI BDAG MED MA GTOGS GANG ZAG GI BDAG MED YONGS GRUB MTSAN NYID PA MA YIN
PAR SNGAR 'BRU BSNAN PA'I LUNG DE DAG DANG, RJE NYID KYI GSUNG GI ZUR LAS KYANG YANG YANG BYUNG BAS 'DIR KHYAD PAR CUNG ZAD SBYAR BA'O, ,RIGS LUNG DANG DAM 'CHA' BA SOGS KYI TSE 'DI DAG LA TSIG SKYON CUNG ZAD GCOD DGOS PAR SNANG YANG,
'DIR NI GSUNG RAB KYI DON GO BA KHO NA GTZO BOR BYAS PA'O, ,YONGS GRUB LA DBYE NA CHOS NYID MNGON SUM DU RTOGS PA'I 'PHAGS PA'I MNYAM GZHAG YE SHES LTA BU PHYIN CI MA LOG PA'I YONGS GRUB DANG, NGO BO DANG KHYAD PAR DU KUN BTAGS PA'I KUN
BTAGS RANG GI MTSAN NYID KYIS GRUB PAS STONG PA'I DE BZHIN NYID LTA BU 'GYUR MED YONGS GRUB GNYIS SU SGRAS ZIN LA DBYER YOD KYANG, DANG PO NI GZHAN DBANG MTSAN NYID PA DANG YONGS GRUB BTAGS PA BA YIN NO, ,SNGAR DRANGS MA THAG PA'I YONGS

@016A *, ,GRUB KYI NGO BO NGOS 'DZIN GYI MDO DER, KUN BTAGS PA'I NGO BO NYID MA MCHIS PA ZHES KHO NA ZHES PA'I TSIG SMOS PA NI, NGO BO NYID GZHAN GNYIS KYI NGO BO NYID MA MCHIS PA LA MI BYED PAR GZHAN DBANG NGO BO DANG KHYAD PAR DU KUN BTAGS
PA'I KUN BTAGS KHO NAS STONG PA SKABS 'DIR YONGS GRUB TU 'JOG CES PA'I DON YIN NO, ,NGO BO NYID GSUM GYI NGO BO NGOS GZUNG BA BSHAD ZIN TO,, BZHI PA DE DAG GI GRUB PA'I DON ZHUS PA LA BSHAD BYA'I MDO DGOD PA DANG, MDO'I DON BSHAD
PA'O,, DANG PO NI, DE LTAR NA 'KHOR LO DANG POR CHOS RNAMS LA RANG GI MTSAN NYID KYIS GRUB PA'I NGO BO NYID YOD PA DANG, 'KHOR LO BAR PAR CHOS THAMS CAD RANG GI MTSAN NYID KYIS MA GRUB PAR GSUNGS PA DANG, 'KHOR LO THA MAR KUN BTAGS
RANG GI MTSAN NYID KYIS MA GRUB CING GZHAN DBANG DANG YONGS GRUB RANG GI MTSAN NYID KYIS GRUB PAR GSUNGS PA DE DAG LAS DANG PO GNYIS KYIS MTSAN NYID GSUM LA RANG GI MTSAN NYID KYIS GRUB MA GRUB SO SOR MA PHYE PAS SGRA JI BZHIN DU KHAS BLANG DU
MI RUNG BA DANG, PHYI MAS DE GSUM LA RANG GI MTSAN NYID KYIS GRUB MA GRUB SO SOR PHYE BAS SGRA JI BZHIN DU KHAS BLANG DU RUNG BAR BSTAN PA NA, DON GYIS 'KHOR LO DANG PO DANG BAR PA GNYIS DRANG DON DANG, THA MA NGES DON GYI MDO YIN PAR DON DAM
YANG DAG 'PHAGS BDAG GIS LEGS PAR KHUMS SO ZHES SNGAR BSHAD PA RNAMS KYIS GRUB PA'I DON BCOM LDAN 'DAS LA ZHUS PA NI DGONGS 'GREL LAS, BCOM LDAN 'DAS KYIS DANG POR YUL W'A RA n'A SIR ZHES PA NAS, MA LAGS SO ZHES PA'I BAR

@016B TE; MDO'I TSIG 'DI DAG DA LTA SHIN TU GRAGS CHE BAS 'DIR TSANG BAR MA DRANGS SO,, GNYIS PA LA MDO'I TSIG DON CUNG ZAD BSHAD PA DANG, DES GRUB PA'I DRANG NGES KYI DON CUNG ZAD BSHAD PA'O,, DANG PO NI BCOM LDAN 'DAS KYIS 'KHOR LO
GSUM PO DE DAG GNAS GANG DU GSUNGS, DE DAG GI BRJOD BYA DANG GDUL BYA JI LTA BU, DRANG DON DANG NGES DON GANG ZHE NA, DE YANG RIM PA LTAR GNAS DRANG SRONG SMRA BA RI DVAGS KYI NAGS SU, CHED DU BYA BA'I GDUL BYA THEG DMAN GYI RIGS CAN LA
GTZO BOR DGONGS NAS BRJOD BYA 'PHAGS PA'I BDEN PA BZHI LAS BRTZAMS TE, CHOS RNAMS LA RANG GI MTSAN NYID KYIS GRUB PA'I NGO BO NYID SHES CHER MA BKAG PAR, RANG RKYA THUB PA'I RDZAS YOD KYIS STONG PA'I GANG ZAG GI BDAG MED GTZO BOR GTAN
LA 'BEBS PA'I CHOS KYI 'KHOR LO DANG PO BSKOR LA, NGO MTSAR RMAD DU BYUNG BA ZHES SOGS NI 'KHOR LO DANG PO'I BSNGAGS PA BRJOD PA YIN ZHING, BLA NA MCHIS PA ZHES SOGS KYIS SNGAR JI SKAD BSHAD PA'I 'KHOR LO DANG PO DE DRANG DON DU STON PA YIN
TE; 'DI'I GONG NA NGES DON GYI BSTAN PA GZHAN YOD PAS BLA NA MCHIS PA DANG, SKABS MCHIS PA ZHES PA NI RGOL BA GZHAN GYIS KLAN KA'I SKABS MCHIS PA DANG, MDO'I DNGOS BSTAN SGRA JI BZHIN DU KHAS BLANG DU MI RUNG BAS DRANG DON DANG, MTSAN
NYID GSUM LA BDEN PAR YOD MED SO SOR MA PHYE BAS RTZOD PA'I GZHI'I GNAS SU GYUR PA ZHES BYA STE, BLA NA MCHIS PA MAN CHAD KYI 'CHAD TSUL 'OG MA LA'ANG 'DI BZHIN DU SBYAR RO, ,'KHOR LO GNYIS PA NI GNAS BYA RGOD PHUNG PO'I RI LA SOGS PA DANG,

@017A *, ,CHED DU BYA BA'I GDUL BYA 'KHOR LO BAR PA'I DGONGS PA 'KHOR LO THA MAS BKRAL BA LA BLTOS MI DGOS PA'I THEG CHEN GYI RIGS CAN RNAMS LA GTZO BOR DGONGS NAS, BRJOD BYA GZUGS NAS RNAM MKHYEN GYI BAR GYI CHOS THAMS CAD SGRAS
ZIN LA RANG GI MTSAN NYID KYIS GRUB PAS STONG PAR STON PA'I CHOS KYI 'KHOR LO GNYIS PA BSKOR BAR MDZAD LA, TSIG DON LHAG MA RNAMS SNGAR LTAR RO, ,'KHOR LO GSUM PA NI GNAS YANGS PA CAN LA SOGS PAR, CHED DU BYA BA'I GDUL BYA THEG
CHEN GYI RIGS CAN 'KHOR LO BAR PA'I DGONGS PA 'KHOR LO THA MAS BKRAL BA LA NGES PAR BSTOS DGOS PA RNAMS LA GTZO BOR DGONGS NAS, BRJOD BYA MTSAN NYID GSUM BDEN PAR YOD MED LEGS PAR PHYE NAS GTAN LA 'BEBS PA'I CHOS KYI 'KHOR
LO GSUM PA BSKOR BAR MDZAD DE, CHOS KYI 'KHOR LO BSKOR BA 'DI NI BLA NA MA MCHIS PA ZHES SOGS KYIS 'KHOR LO GSUM PA NGES DON DU STON TE GO SLA'O, ,'DIR 'KHOR LO GSUM PO SO SO'I NGO BO TZAM ZHIG BRJOD NA, CHED DU BYA BA'I GDUL BYA THEG
DMAN GYI RIGS CAN LA GTZO BOR DGONGS NAS CHOS RNAMS PHAL CHER RANG GI MTSAN NYID KYIS GRUB PAR STON PA'I MDO DNGOS SAM DE'I SDER GTOGS PA GANG RUNG 'KHOR LO DANG PO'I MTSAN NYID, CHED DU BYA BA'I GDUL BYA THEG CHEN GYI RIGS CAN 'KHOR
LO BAR PA'I MDO'I DGONGS PA 'KHOR LO THA MAS BKRAL BA LA BLTOS MI DGOS PA'I RIGS CAN LA GTZO BOR DGONGS NAS CHOS THAMS CAD RANG GI MTSAN NYID KYIS MA GRUB PAR SGRAS ZIN LA STON PA'I MDO DNGOS SAM DE'I SDER GTOGS PA GANG RUNG 'KHOR

@017B LO BAR PA'I MTSAN NYID, CHED DU BYA BA'I GDUL BYA THEG CHEN GYI RIGS CAN 'KHOR LO BAR PA'I DGONGS PA 'KHOR LO THA MAS BKRAL BA LA BLTOS DGOS PA RNAMS LA GTZO BOR DGONGS NAS MTSAN NYID GSUM LA BDEN PAR YOD MED SO SOR PHYE NAS STON
PA'I MDO DNGOS SAM DE'I SDER GTOGS PA GANG RUNG 'KHOR LO THA MA'I MTSAN NYID DE, 'DI DAG NI GTZO BOR GO BA TSOL BA'I DBANG DU BYAS LA, SKYON BCAD DE ZHIB PAR SMRA NA, DGONGS 'GREL NAS GSUNGS PA'I 'KHOR LO GSUM PO GANG RUNG GANG ZHIG
CHED DU BYA BA'I GDUL BYA THEG DMAN GYI RIGS CAN LA GTZO BOR DGONGS NAS GSUNGS PAS RAB TU PHYE BA DE 'KHOR LO DANG PO'I MTSAN NYID, DE GSUM GANG RUNG GANG ZHIG CHED DU BYA BA'I GDUL BYA THEG CHEN GYI RIGS CAN 'KHOR LO BAR PA'I DGONGS
PA 'KHOR LO THA MAS BKRAL BA LA BLTOS MI DGOS PA'I RIGS CAN LA GTZO BOR DGONGS NAS GSUNGS PAS RAB TU PHYE BA DANG, DE GANG ZHIG 'KHOR LO BAR PA'I DGONGS PA 'KHOR LO THA MAS BKRAL BA LA BLTOS DGOS PA'I THEG CHEN GYI RIGS CAN LA
GTZO BOR DGONGS NAS GSUNGS PAS RAB TU PHYE BA DE RIM PA LTAR 'KHOR LO BAR PA DANG THA MA'I 'JOG BYED YIN LA, BCOM LDAN 'DAS KYIS LNGA SDE LA THOG MAR GSUNGS PA'I CHOS KYI 'KHOR LO'AM MDO ZHES GRAGS PA NI 'KHOR LO DANG PO'I MTSAN GZHI
DANG, SHER PHYIN RGYAS 'BRING BSDUS GSUM 'KHOR LO BAR PA'I MTSAN GZHI DANG, DON DAM YANG DAG 'PHAGS KYIS ZHUS PA'I LE'U 'DI 'KHOR LO THA MA'I MTSAN GZHI YIN LA, MDO SDE DGONGS 'GREL RIL PO 'KHOR LO THA MA'I MTSAN GZHIR 'DZIN PA

@018A *, ,MI RIGS TE, MDO SDE DGONGS 'GREL GYI LE'U THAMS CAD KYIS MTSAN NYID GSUM LA BDEN PAR YOD MED SO SOR PHYE NAS MI STON PA'I PHYIR RO, ,DE YANG RNAM BSHAD SNYING PO RGYAN LAS, 'DI NI BLA NA MA MCHIS PA ZHES PA'I NYE TSIG SMOS
PA'I MTSAN GZHIR MDO SDE DGONGS 'GREL RIL PO 'DZIN PA 'BREL MED DE ZHES GSUNGS PA'I DGONGS PA YIN LA, DES NA YAB SRAS GSUM GA RGYAL BA'I BKA' THAMS CAD 'KHOR LO GSUM DU MA 'DUS PAR BZHED DE, DA DUNG 'CHAD PAR 'GYUR RO, ,KHA
CIG 'KHOR LO GSUM PA'I CHED DU BYA BA'I GDUL BYA LA RIGS CAN GSUM GA YOD CING, DE DGONGS 'GREL LAS, THEG PA THAMS CAD LA YANG DAG PAR ZHUGS PA ZHES DANG, 'DI NYID LAS KYANG, SNGA MA GNYIS NI SO SO BA YIN LA, 'DI NI GNYIS
KA'I DBANG DU BYAS PA YIN NO ZHES PA'I DGONGS PAR 'CHAD PA NI CHES MI RIGS TE, THEG PA CHE CHUNG GI GSUNG RAB GNYIS CHED DU BYA BA'I GDUL BYA THEG CHEN GYI RIGS CAN DANG, THEG DMAN GYI RIGS CAN GNYIS LA GTZO BOR DGONGS NAS GSUNGS
PA'I CHA NAS RIM PA LTAR SO SOR 'BYED PAR SNGAGS RIM CHEN MO SOGS RJE'I GSUNG RAB JI SNYED CIG LAS GSUNGS SHING, CHED DU BYA BA'I GDUL BYA'I SGO NAS THEG PA CHE CHUNG GI GSUNG RAB GNYIS SO SOR MI 'BYED NA DE GNYIS SO SOR 'BYED PA'I SGO
GZHAN MED PAS 'DI LTAR DPYAD DE, DGONGS 'GREL LAS GSUNGS PA'I 'KHOR LO THA MA CHOS CAN, THEG CHEN GYI MDOR THAL, CHED DU BYA BA'I GDUL BYA THEG CHEN GYI RIGS CAN LA GTZO BOR DGONGS PA'I MDO YIN PA'I PHYIR, RTAGS KHAS, 'DOD NA

@018B THEG DMAN GYI MDOR THAL, CHED DU BYA BA'I GDUL BYA THEG DMAN GYI RIGS CAN LA GTZO BOR DGONGS NAS GSUNGS PA'I MDO YIN PA'I PHYIR, RTAGS KHAS, 'DOD NA THEG CHEN GYI GANG ZAG DANG THEG DMAN GYI GANG ZAG GI GZHI MTHUN YOD PAR THAL,
GNYIS KA LA 'DOD PA'I PHYIR, 'DOD NA HA CANG THAL LO, ,GZHAN YANG SHES BYA CHOS CAN, GZUNG 'DZIN RDZAS GZHAN GYIS STONG PA'I STONG NYID PHRA MO DNGOS SU BSTAN RUNG GI THEG DMAN GYI GANG ZAG YOD PAR THAL, KUN BTAGS MTSAN NYID NGO BO NYID
MED PA DNGOS SU BSTAN RUNG GI THEG DMAN GYI RIGS CAN YOD PA'I PHYIR, MA GRUB NA SONG, DER THAL, 'KHOR LO THA MA'I CHED DU BYA BA'I GDUL BYAR GYUR PA'I THEG DMAN GYI RIGS CAN YOD PA'I PHYIR, RTAGS KHAS BLANGS, RTZA BAR 'DOD NA, GNYIS
STONG GI DE KHO NA NYID RTOGS PA'I THEG DMAN GYI RIGS CAN YOD PAR THAL, 'DOD PA'I PHYIR, 'DOD NA SEMS TZAM PA'I GZHUNG LUGS MTHA' DAG DANG 'GAL ZHING, BLA MA YAB SRAS KYI GZHUNG LAS KYANG PHYI ROL TU GYUR PA'O, ,'DI DAG GI DGAG
SGRUB RGYAS PAR GZHAN DU SHES PAR BYA'O, ,'O NA KHYED RANG GI LUGS KYI 'KHOR LO THA MA'I THEG PA THAMS CAD LA YANG DAG PAR ZHUGS PA RNAMS LA ZHES GSUNGS PA'I DON JI LTA BU ZHE NA, DE YANG SKABS 'DIR THEG PA THAMS CAD CES PA DGONGS 'GREL
NAS GSUNGS PA'I 'KHOR LO GSUM PO YIN LA, 'KHOR LO THA MA'I CHED DU BYA BA'I GDUL BYA DE 'KHOR LO GSUM GA'I DGONGS PA 'GREL BA LA ZHUGS PAS THEG PA THAMS CAD LA YANG DAG PAR ZHUGS PA ZHES BRJOD LA, DGONGS PA 'GREL PAR ZHUGS

@019A *, ,TSUL YANG 'KHOR LO THA MA'I CHED DU BYA BA'I GDUL BYA DES CHOS KYI BDAG MED KYI DBANG DU BYAS PA'I MTSAN NYID GSUM GYI RNAM GZHAG 'KHOR LO BAR PA'I DON DU DNGOS SU GO BA'I SHUGS LA GANG ZAG GI BDAG MED KYI DBANG DU BYAS PA'I MTSAN
NYID GSUM GYI RNAM GZHAG 'KHOR LO DANG PO'I MDO'I DON DU DON GYIS GO NUS PA YIN TE, 'KHOR LO DANG PO'I CHED DU BYA BA'I GDUL BYA DES 'KHOR LO DANG PO RANG GI DNGOS BSTAN TZAM GO BAR NUS, 'KHOR LO BAR PA'I CHED DU BYA BA'I GDUL BYA DES
'KHOR LO BAR PA RANG GI DGONGS PA TZAM GO BAR NUS, GZHAN DE GNYIS KYIS MI NUS PA'I PHYIR RO, ,DES NA 'DI NYID LAS, SNGA MA GNYIS NI SO SO BA YIN LA, 'DI NI GNYIS KA'I DBANG DU BYAS PA'O, ,ZHES GSUNGS PA'I DON NI DE LTAR YIN TE DA DUNG
'CHAD PAR 'GYUR RO, ,SPROS PAS CHOG GO, GNYIS PA DRANG NGES KYI TSUL CUNG ZAD BSHAD PA NI, DE 'DRA BA'I ZHES PA NAS, RTZOD PAR SNANG NGO ZHES PA'I BAR GYIS 'KHOR LO GSUM GYI MING GI THA SNYAD DANG DE DAG GI DBYE GZHI DRANG NGES 'BYED TSUL DANG
BCAS PA STON PAS RIM PA LTAR BSHAD NA, 'O NA 'KHOR LO GSUM PO DE DAG GI MING GI THA SNYAD JI LTA BU ZHE NA, 'KHOR LO DANG PO LA BDEN BZHI'I CHOS 'KHOR DANG, BAR PA LA MTSAN NYID MED PA'I CHOS 'KHOR DANG, THA MA LA DON DAM YANG DAG 'PHAGS
KYIS ZHUS PA'I LE'U NYID LAS, BCOM LDAN 'DAS KYIS CHOS KYI RNAM GRANGS 'DI'I MING NI DON DAM RNAM PAR NGES PA ZHES GSUNGS PA LA BRTEN NAS RGYA NAG GI 'GREL CHEN SOGS LAS DON DAM RNAM NGES KYI CHOS 'KHOR ZHES MING BTAGS LA, RJE NYID

@019B KYIS LEGS PAR RNAM PAR PHYE BA'I CHOS 'KHOR ZHES GSUNGS PA NI SNGAR GYI GRUB DON GYI MDO'I TSIG DANG 'KHOR LO THA MA'I BRJOD BYA'I DON GNYIS KA DANG MTHUN PAS CHES LEGS PA YIN NO, ,'KHOR LO GSUM PO DE'I DBYE GZHI JI LTA BU ZHE NA, SNGAR BSHAD
PA LTAR CHOS RNAMS LA BDEN PAR GRUB PA'I MTSAN NYID NGO BO NYID YOD PAR GSUNGS PA DANG, PHYOGS GCIG TU BDEN MED DU GSUNGS PA DANG, MTSAN NYID GSUM LA BDEN PAR YOD MED LEGS PAR PHYE BA GSUM PO NYID YIN GYI, STON TSUL GSUM
PO DER MA GTOGS PA'I GSUNG RAB RNAMS NI 'KHOR LO GSUM PO GANG DU'ANG MA GTOGS SHING, 'DIR DRANG NGES DPYOD PA'I GZHIR YANG MI RUNG LA, DE DAG NI, MDO 'DI'I DRANG NGES SU 'JOG PA'I TSUL NI ZHES PA NAS, DUS DANG POR GSUNGS TSAD
KYI GSUNG RAB MA YIN TE, DPER NA DUS DANG POR W'A RA n'A SIR LNGA SDE LA, SHAM THABS ZLUM POR BGO BAR BYA'O, ,ZHES SOGS GSUNGS PA LA 'DIR DOGS PA DPYOD MI DGOS PA BZHIN NO, ,ZHES GSUNGS PA'I BAR GYI DGONGS PA MTHAR THUG PA'O, ,
'KHOR LO GSUM GYI DRANG NGES KYI KHYAD PAR NI, 'KHOR LO DANG PO DANG BAR PA GNYIS DRANG DON YIN TE, DE GNYIS KYI DON MDO GZHAN GYIS BKRAL BA LA MA BLTOS PAR DNGOS SU BSTAN PA SGRA JI BZHIN DU GZUNG DU MI RUNG BA'I PHYIR, THA MA NGES DON YIN
TE, RANG GI DNGOS BSTAN MDO GZHAN GYIS BSHAD PA LA MA BLTOS PAR SGRA JI BZHIN DU GZUNG DU RUNG BA'I PHYIR RO, SMRAS PA, SHER PHYIN DGONGS DON KU MU DA YI TSAL, ,ZAB DON DGONGS PA 'GREL PA'I 'OD DKAR GYIS, ,GSAL BAR PHYE TSE RNAM

@020A *, ,RIG TSUL SMRA BA'I, ,NGANG MO'I TSOGS RNAMS DGA' BA'I GAR BYOS SHIG ,MDO SDE LAS JI LTAR GSUNGS PA'I TSUL BRJOD ZIN TO,, GNYIS PA DE DAG GI DON JI LTAR BKRAL BA'I TSUL BSHAD PA LA GNYIS, SLOB DPON THOGS MED KYIS
GTZO BOR DGONGS 'GREL LA BRTEN TSUL DANG, DE LA BRTEN NAS DE KHO NA NYID GTAN LA 'BEBS PA'I TSUL LO,, DANG PO NI 'PHAGS PA THOGS MED KYIS RNAM PAR RIG PA TZAM GYI SHING RTA'I SROL PHYE BA NI MDO SDE DGONGS 'GREL LA BRTEN NAS YIN TE,
BSDU BA DANG BYANG SA DANG THEG BSDUS SOGS 'PHAGS PA THOGS MED KYIS MDZAD PA'I GZHUNG RNAMS SU DGONGS 'GREL GYI LUNG PHAL CHE BA DRANGS NAS RNAM PAR RIG PA TZAM GYI TSUL GTAN LA PHAB PA'I PHYIR DANG, BYAMS CHOS PHYI MA GSUM 'GREL PA DANG
BCAS PA RNAMS KYANG DGONGS 'GREL DANG SHIN TU MTHUN PA'I PHYIR RO,, GNYIS PA LA GSUM, MTHA' GNYIS SPONG BA'I TSUL SPYIR BSTAN, SGRO 'DOGS KYI MTHA' BYE BRAG TU DGAG DES GSUNG RAB KYI DRANG NGES 'BYED PA'I TSUL LO,, DANG PO LA
GSUM, BYANG SA NAS BSHAD PA'I TSUL DANG, BSDU BA NAS BSHAD PA'I TSUL DANG, DE DAG LAS GZHAN PA'I GZHUNG NAS BSHAD PA'I TSUL LO,, DANG PO LA GNYIS, SGRO 'DOGS DANG SKUR 'DEBS KYI LTA BA NGOS GZUNG, DE GNYIS JI LTAR 'GOG PA'I
TSUL BSTAN PA'O,, DANG PO NI BYANG SA LAS, JI LTAR YOD CE NA ZHES PA NAS, GSUNGS PA LTAR RO ZHES PA'I BAR GYIS RIM PA LTAR 'CHAD LA, DE DAG GO BDE BAR BRJOD NA, BYANG SA LAS, GNAS LUGS KYI DON JI LTAR YOD CE NA, KUN BTAGS

@020B RANG GI MTSAN NYID KYIS YOD PA MA YIN PA'ANG RANG GI MTSAN NYID KYIS YOD PAR SGRO BTAGS PA'I LOG PAR 'DZIN PA SGRO 'DOGS KYI MTHA' SPANGS PA DANG, YANG DAG PA STE BDEN PAR GRUB PA GZHAN DBANG LA BDEN PAR MA GRUB BO ZHES SKUR BA BTAB
PA'I LOG PAR 'DZIN PA SKUR 'DEBS KYI MTHA' SPANGS PA'I TSUL GYIS GNAS LUGS KYI DON YONGS GRUB DE NYID BDEN PAR YOD DO, ,ZHES GNAS LUGS KYI DON MTHAR THUG SGRO SKUR SPANGS PA'I TSUL GYIS BDEN PAR GRUB PAR GSUNGS NAS, 'O NA SGRO
'DOGS DANG SKUR 'DEBS DE JI LTA BU ZHE NA, DE GNYIS NGOS 'DZIN PA NI BYANG SA LAS, GZUGS LA SOGS PA'I, ZHES SOGS KYIS KUN BTAGS RANG GI MTSAN NYID KYIS GRUB PA SGRO 'DOGS KYI MTHA' DANG, DER 'DZIN PA SGRO 'DOGS KYI MTHAR 'DZIN
DU BSTAN NAS, BTAGS PA'I TSIG GIS, ZHES SOGS KYIS GZHAN DBANG BDEN PAR MA GRUB PAR SKUR 'DEBS GYI MTHA' DANG, DER 'DZIN PA SKUR 'DEBS KYI MTHAR 'DZIN DANG, MTHAR 'DZIN DE NYID RGYUD LA LDAN PA'I NGO BO NYID MED PAR SMRA BA RNAMS
THEG CHEN LAS NYAMS PAR BSTAN TE, LUNG GI 'BRU SNON TZAM BYAS NA, SKABS 'DI'I SGRO 'DOGS KYI MTHAR 'DZIN NGOS GZUNG DU YOD DE, KUN BTAGS RANG GI MTSAN NYID KYIS GRUB PAR 'DZIN PA DE SGRO 'DOGS KYI MTHAR 'DZIN YIN PA'I PHYIR, KUN
BTAGS RANG GI MTSAN NYID KYIS GRUB PAR 'DZIN TSUL YANG YOD DE, GZUGS LA SOGS PA'I CHOS RNAMS DANG, KHYAD PAR DU GZUGS LA SOGS PA'I DNGOS PO GZHAN DBANG GI STENG DU 'DI GZUGS SO ZHES SOGS NGO BO DANG, 'DI GZUGS KYI SKYE

@021A *, ,BA'O ZHES SOGS KHYAD PAR DU KUN BTAGS PA'I TSIG GI 'JUG GZHIR GZUGS SOGS NGO BO NYID KYIS RANG GI MTSAN NYID KYIS YOD PA MA YIN PA LA YOD PAR SGRO BTAGS NAS DE LTAR GRUB PAR MNGON PAR ZHEN PA GANG YIN PA DE LA 'DOD PA'I
PHYIR, KUN BTAGS BDEN PAR GRUB PAR SGRO 'DOGS TSUL DE LTAR YIN NA, GZHAN DBANG BDEN PAR MA GRUB PAR SKUR BA 'DEBS TSUL JI LTA BU ZHE NA, DE YANG GZHAG TU YOD DE, KUN BTAGS PA'I TSIG 'JUG PA'I MTSAN MA'I GZHI, KUN BTAGS
PA'I TSIG 'JUG PA'I MTSAN MA'I RTEN DU GYUR PA'I BRJOD DU MED PA'I DNGOS PO GZHAN DBANG GI BDAG NYID DON DAM PAR YOD PA YANG DAG PA'I DNGOS PO BDEN PAR GRUB PA LA THAMS CAD KYIS THAMS CAD DU BDEN PAR MED DO ZHES SKUR BA 'DEBS SHING
CHUD GZON PAR BYED PA GANG YIN PA DE LA 'DOD PA'I PHYIR, KUN BTAGS RANG GI MTSAN NYID KYIS GRUB PAR 'DZIN PA'I RANG SDE DON SMRA GNYIS DANG, GZHAN DBANG RANG GI MTSAN NYID KYIS MA GRUB PAR 'DZIN PA'I RANG SDE NGO BO NYID MED PAR SMRA BA GNYIS
CHOS CAN, THEG PA CHEN PO'I CHOS 'DUL BA 'DI LAS NYAMS PAR RIGS PAR BYA STE, MTHA' GNYIS GANG RUNG GI G-YANG SAR LHUNG BA YIN PA'I PHYIR, 'DIR BRJOD DU MED PA'I DNGOS PO ZHES PA NI GZHAN DBANG LA BYED LA, DE YANG MING 'DOGS BYED
KYI BRDA DANG RTOG PAS MING 'DI LTA BU ZHIG GO ZHES BRDA MA SBYAR BA'I SNGA ROL GYI MING DE 'JUG PA'I 'JUG GZHI'I DNGOS PO ZHIG STE, 'DI DAG GO BA DENG SANG NYUNG BAR SNANG NGO,, GNYIS PA DE 'GOG PA'I TSUL NI, GAL TE SGRO SKUR BYED TSUL DE LTAR

@021B YIN NA ZHES PA NAS, BLA NA MED PA ZHES BYA STE ZHES PA'I BAR GYIS 'CHAD LA, DE YANG KHO NA RE, SGRO 'DOGS DANG SKUR 'DEBS SU LTA BA DE LTAR YIN NA, SGRO SKUR GYI MTHA' GNYIS SPONG TSUL JI LTAR YIN ZHE NA, DE LA SGRO 'DOGS KYI MTHA' 'GOG PA NI
NGO BO DANG KHYAD PAR DU KUN BTAGS PA'I KUN BTAGS RANG GI MTSAN NYID KYIS GRUB PA 'GOG PA NYID YIN TE, 'OG TU RGYAS PAR 'CHAD DO, ,SKUR 'DEBS KYI MTHA' 'GOG TSUL NI, SKUR 'DEBS NI BYANG SA LAS ZHES SOGS KYIS BSHAD BYA'I LUNG
BKOD NAS, DE LA 'DIR ZHES PA MAN GYIS LUNG GI DON BSHAD PA YIN PAS RIM PA LTAR BSHAD NA, NGO BO NYID MED PAR SMRA BA RNAMS NA RE, PHUNG PO LNGA PO DE THA SNYAD TZAM DU YOD PA YIN GYI BDEN PAR MA GRUB BO ZHE NA, GZUGS KYI PHUNG PO LA SOGS PA'I
PHUNG PO RNAMS CHOS CAN, BDEN PAR GRUB STE, GANG ZAG GI GDAGS GZHIR GYUR PA'I DNGOS PO YIN PA'I PHYIR, KHYAB STE, GDAGS GZHI PHUNG PO RNAMS BDEN PAR MED NA DE RNAMS GTAN MED DU 'GYUR ZHING GDAGS GZHI'I DNGOS PO PHUNG PO MED PA
LA GANG ZAG GDAGS SU MED PA'I PHYIR RO, ,DE BZHIN DU GZUGS LA SOGS PA'I 'DUS BYAS KYI CHOS GZHAN DBANG RNAMS BDEN PAR YOD DE, 'DI GZUGS SO ZHES NGO BO DANG, 'DI GZUGS KYI SKYE BA'O ZHES SOGS KHYAD PAR DU BTAGS PA'I TSIG
'JUG PA'I GZHI YIN PA'I PHYIR, KHYAB STE, GZUGS SOGS KYI DNGOS PO BDEN PAR YOD NA NGO BO DANG KHYAD PAR GYI TSIG NYE BAR GDAGS SU RUNG GI GZUGS SOGS KYI DNGOS PO BDEN PAR MED DU ZIN NA DE RNAMS GTAN MED DU 'GYUR ZHING, GDAGS

@022A *, ,GZHI'I DNGOS PO GTAN MED PA LA BTAGS PA'I TSIG GIS NYE BAR 'DOGS PA YANG MED DGOS PA'I PHYIR, DE LA 'DOGS PA'I GZHI'I DNGOS PO BDEN PAR MED DU ZIN NA 'DOGS PA'I GZHI'I DNGOS PO GTAN MED PAR 'GYUR BAS NGO BO DANG
KHYAD PAR DU 'DOGS PA YANG GTAN MED PAR 'GYUR BA'I PHYIR RO, ,ZHES GSUNGS PAS GZHAN DBANG BDEN PAR MA GRUB PA LEGS PAR BKAG LA, DE RNAMS KYI DON 'CHAD BDE BAR BYED NA, SKUR 'DEBS KYI LTA BA LA LHAN SKYES MED PAS KUN BTAGS
RKYANG PAR ZAD LA, DE YANG DBU MA THAL 'GYUR BA RNAMS KYI RGYUD LA YOD PAR BZHED PA YIN TE, DE RNAMS KYIS GZHAN DBANG RANG GI MTSAN NYID KYIS MA GRUB PAR 'DOD PA GANG ZHIG GZHAN DBANG RANG GI MTSAN NYID KYIS MA GRUB NA GZHAN DBANG 'BRAS
BU SKYED NUS KYI RDZAS SU MED DGOS, DE MED NA GZHAN DBANG GTAN NAS MED DGOS PAS GZHAN DBANG LA SKUR BA BTAB PAR 'GYUR ZHING, GZHAN DBANG LA SKUR BA BTAB PAS KUN BTAGS DANG YONGS GRUB LA YANG SKUR BA BTAB PAR 'GYUR TE, GDAGS
GZHI GZHAN DBANG MED NA 'DOGS PA PO DANG 'DOGS PA'I THA SNYAD KYANG MED PAR 'GYUR ZHING, DES BTAGS PA'I KUN BTAGS KYANG MED DGOS PAS KUN BTAGS LA YANG SKUR BA BTAB PA'I PHYIR DANG, STONG GZHI CHOS CAN GZHAN DBANG MED NA DE'I
CHOS NYID KYANG MED DGOS PAS YONGS GRUB LA YANG SKUR BA BTAB PA'I PHYIR RO, ,CHOS CAN MED NA DE'I CHOS NYID KYANG MED DGOS PA'I PHYIR ZHES RNAM RIG PA RNAMS BZHED DE, THAL 'GYUR BA RNAMS GZHAN DBANG RANG GI MTSAN NYID KYIS MA GRUB KYANG

@022B GZHAN DBANG THA SNYAD TZAM DU YOD LA, DES GZHAN DBANG YOD PA'I GO YANG CHOD CING, DE BZHIN DU GZHAN DBANG LA SKYE 'GAG THA SNYAD TZAM DU YOD PAS SKUR 'DEBS KYI MTHAR LHUNG BA'I SKYON MED DO, ,ZHES GSUNG MOD, DE TZAM GYIS 'DI PA'I LUGS
LA SKYON SPONG BAR MI NUS TE, RANG GI MTSAN NYID KYIS MA GRUB PAR MING GIS BTAGS TZAM BLOS RLOM TZAM GYI RGYU 'BRAS SEMS TZAM PAS 'JOG MI SHES PAS, LAS DKAR NAG LAS 'BRAS BU BDE SDUG RANG BZHIN GYIS MI 'BYUNG BAR THA SNYAD TZAM DU
'BYUNG BA YIN NA DKAR NAG GI LAS LAS 'BRAS BU BDE SDUG 'BYUNG BA DE BLOS RLOM TZAM RKYANG PAR ZAD PAS LAS 'BRAS KYI RNAM GZHAG GTAN MED PAR 'GYUR RO SNYAM DU BSAMS PA'O, ,DE YANG BYANG SA LAS, DE BAS NA ZHES SOGS KYIS SHER PHYIN
GYI MDO LA SGRA JI BZHIN PAR ZHEN NAS GZHAN DBANG RANG MTSAN GYIS MA GRUB PAR 'DZIN PA'I THAL 'GYUR BA CHAD MTHAR LHUNG BA DANG, GZHAN DBANG KUN BTAGS KYIS STONG PAR RTOGS PA'I LAM DBU MA'I LAM GONG NA MED PA YIN GSUNGS TE, LUNG
GI TSIG GO SLA'O, ,BYANG SA NAS 'BYUNG BA'I TSUL BSHAD ZIN TO,, GNYIS PA BSDU BA NAS 'BYUNG BA'I TSUL BSHAD PA LA GNYIS, PHYOGS SNGA MA BRJOD CING DE'I DON LA DRI LAN BYA BA DANG, LAN BTAB PA'I PHYOGS DGAG PA'O,, DANG PO NI, BSDU BA LAS
ZHES PA NAS, DGOS PA'I PHYIR RO ZHES PA'I BAR GYIS STON PAS DE YANG NGO BO NYID MED PAR SMRA BA RNAMS NA RE, THEG PA CHEN PO LA RANG GIS NYES PAR BZUNG STE, SHER PHYIN GYI MDO'I DNGOS BSTAN SGRA JI BZHIN PAR BZUNG NAS, 'DI SKAD CES KUN RDZOB

@023A *, ,TU CHOS THAMS CAD LA, DON DAM PAR NI MED DO ZHES ZER RO, ,ZHES CHOS THAMS CAD DON DAM PAR MED CING, KUN RDZOB TZAM DU YOD PAR SMRA BA'I DBU MA PA RNAMS KYI LUGS BRJOD PA STE, 'DIS NI 'PHAGS PA THOGS MED KYIS PHYOGS
SNGA MA MA 'KHYOR BA YIN NO ZHES SNYING KHAM BSKYED DE SMRA NA MA GTOGS YOD MIN MED MIN GYI LTA BA THAL 'GYUR BA'I LTA BA MTHAR THUG TU 'DOD PA LEGS PAR BKAG PA YIN NO, ,DE LTAR NGO BO NYID MED PAR SMRA BA'I 'DOD PA BRJOD NAS, DE LA SLAR YANG
'DI SKAD CES DRI BAR BYA STE, TSE DANG LDAN PA ZHES NGO BO NYID MED PAR SMRA BA BOS NAS, KHYED RNAMS 'DOD PA'I DON DAM PA'I MTSAN GZHI GANG YIN, KUN RDZOB BDEN PA GANG GI NGOR BDEN PAR 'JOG PA'I KUN RDZOB NI GANG YIN ZHES DRI BA BRJOD PAR
BYA'O, ,DE SKAD CES DRIS PA NA GAL TE NGO BO NYID MED PAR SMRA BA RNAMS NA RE, CHOS THAMS CAD NGO BO NYID MED PAS BDEN PAS STONG PA'I STONG NYID GANG YIN PA DE NI DON DAM PA'I MTSAN GZHI YIN LA, BDEN PAR GRUB PA'I NGO BO NYID MED PA'I CHOS
RNAMS LA BDEN PAR GRUB PA'I NGO BO NYID DU DMIGS SHING 'DZIN PA GANG YIN PA DE NI KUN RDZOB PA'I CHOS RNAMS GANG GI NGOR BDEN PAR 'JOG PA'I BLO KUN RDZOB PA DE YIN TE, RGYU MTSAN 'DI LTAR BLO KUN RDZOB PA DE NI BDEN PAR YOD PA MA YIN PA DAG
LA BDEN PAR 'DZIN PA'I SGO NAS KUN RDZOB TU BYED PA DANG, BDEN PAR MA GRUB BZHIN DU BDEN PAR GRUB BO ZHES MNGON PAR BRJOD PA DANG THA SNYAD BYED PA'I PHYIR RO, ,ZHES NGO BO NYID MED PAR SMRA BA RNAMS DRI BA'I LAN 'DEBS PAR GYUR NA, GNYIS

@023B PA LAN BTAB PA'I PHYOGS DGAG PA LA GNYIS, GZHAN GYI GRUB MTHA' LA 'GAL BA BSTAN PA DANG, RANG GI GRUB MTHA' LA 'GAL BA SPANG BA'O,, DANG PO NI, DE LA THOG MAR KUN RDZOB KYI NGOS 'DZIN 'GOG PA NI BSDU BA LAS, DE LA 'DI SKAD CES ZHES
SOGS KYIS STON LA, CUNG ZAD BSHAD NA, NGO BO NYID MED PAR SMRA BA DE DAG LA 'DI SKAD CES BRJOD PAR BYA STE, CHOS RNAMS LA BDEN PA'I NGO BO NYID DU DMIGS SHING 'DZIN PA'I BDEN 'DZIN DE MNGON PAR BRJOD PA'I RNAM RTOG DANG BLO KUN RDZOB PA
YIN LA, DE RANG GI RIGS 'DRA SNGA MA'I RGYU LAS BYUNG BAR 'DOD DAM, 'ON TE MNGON PAR BRJOD PA'I RTOG PAS BTAGS TZAM DANG, MING GIS BZHAG TZAM GYI KUN RDZOB TZAM ZHIG YIN PAR 'DOD BRTAG GRANG NA, GAL TE DANG PO LTAR RANG GI RIGS
'DRA SNGA MA'I RGYU LAS BYUNG BA YIN NA, BDEN 'DZIN CHOS CAN, BDEN PAR YOD PA MIN ZHES BYA BAR MI RUNG BAR THAL, RANG GI RIGS 'DRA SNGA MA'I MNGON PAR BRJOD PA'I RTOG PA DANG BLO KUN RDZOB PA'I RGYU LAS BYUNG BA'I BLO YIN PA'I PHYIR, GO SLA BAR
BYAS NA, BDEN 'DZIN CHOS CAN, BDEN PAR GRUB STE, RGYU RKYEN LAS SKYES PA'I PHYIR, DPER NA GZHAN DBANG BZHIN, ZHES PA'O, ,KHO NA RE, DRI BA GNYIS PA LTAR BDEN 'DZIN DE RTOG PAS BTAGS TZAM YIN NO ZHE NA, BDEN 'DZIN CHOS CAN, KHYOD
LA MNGON PAR BRJOD PA DANG, BLO KUN RDZOB PA ZHES BYA BAR 'DOGS SU YANG MI RUNG BAR THAL, KHYOD MNGON PAR BRJOD PA'I RNAM RTOG YIN PA DANG BLO KUN RDZOB PA YIN PAR RTOG PAS BTAGS TZAM YIN PA GANG ZHIG DE YIN NA KHYOD BDEN PAR MA GRUB

@024A *, ,DGOS, KHYOD BDEN PAR MA GRUB NA DE LTAR 'DOGS PA'I GZHI MED PAS DE LTAR 'DOGS PA YANG MI RUNG BA'I PHYIR, GO SLA BAR BYAS NA, BDEN 'DZIN CHOS CAN, RTOG PAS BTAGS PA TZAM MIN TE, RTOG PAS 'DOGS PA'I GZHI MED PA'I
PHYIR TE, KHYOD BDEN PAR MA GRUB PA GANG ZHIG KHYOD BDEN PAR MA GRUB NA KHYOD GTAN NAS MED DGOS PA'I PHYIR RO, ,DE RNAMS KYIS NGO BO NYID MED PAR SMRA BA'I KUN RDZOB KYI NGOS 'DZIN BKAG NAS, DON DAM GYI NGOS 'DZIN 'GOG PA NI BSDU BA LAS,
DE LA 'DI SKAD CES ZHES SOGS KYIS STON LA, DE YANG 'DI LTAR, TSE DANG LDAN PA ZHES NGO BO NYID MED PAR SMRA BA RNAMS LA BOS NAS SKYON BSTAN PA NI, SHES BYA CHOS CAN, RGYU MTSAN CI'I PHYIR DNGOS PO RANG GI MTSAN NYID KYIS MED PA YIN ZHES BRJOD
DE MI RIGS PAR THAL, DNGOS PO RANG GI MTSAN NYID KYIS GRUB PAR DMIGS SHING SNANG BA'I PHYIR, GAL TE NGO BO NYID MED PAR SMRA BA NA RE, DNGOS PO RANG GI MTSAN NYID KYIS GRUB PAR DMIGS SHING SNANG BAS DNGOS PO RANG GI MTSAN NYID KYIS GRUB
PAS STONG PAR 'DOD PAS MI GNOD DE, DE 'DRA'I BLO DE PHYIN CI LOG GI DNGOS PO STE 'KHRUL PA YIN PA'I PHYIR RO, ,ZHES NGO BO NYID MED PAR SMRA BA RANG LAN 'DEBS PAR GYUR NA, DE LA SLAR YANG GNOD BYED 'DI SKAD CES BRJOD PAR BYA STE, BLO
'KHRUL PA PHYIN CI LOG DE RANG GI MTSAN NYID KYIS YOD PAR 'DOD DAM, 'ON TE MED PAR 'DOD, GAL TE DANG PO LTAR RANG GI MTSAN NYID KYIS GRUB PAR 'DOD NA, SHES BYA CHOS CAN, CHOS THAMS CAD BDEN PAR GRUB PA'I NGO BO NYID MED PA DE DON

@024B DAM PA'I MTSAN GZHIR MI RUNG BAR THAL, BLO 'KHRUL PA DE RANG GI MTSAN NYID KYIS GRUB PA'I PHYIR, GSAL BA DANG RTAGS KHAS, GAL TE DRI BA GNYIS PA LTAR RANG GI MTSAN NYID KYIS MED DO ZHE NA, SHES BYA CHOS CAN, CHOS GANG RANG GI MTSAN NYID
KYIS DMIGS PA DE NGO BO NYID KYIS MED DO ZHES BYAR MI RUNG BAR THAL, BLO 'KHRUL PA DE RANG GI MTSAN NYID KYIS MA GRUB PA'I PHYIN CI LOG GI DNGOS PO TZAM YIN PA'I PHYIR, KHYAB STE, BLO 'KHRUL PA DE RANG GI MTSAN NYID KYIS MA GRUB NA DE GTAN NAS
MED DGOS, GTAN NAS MED BZHIN DU RANG GI MTSAN NYID KYIS GRUB PAR DMIGS SHING SNANG BA YANG MI RUNG BA'I PHYIR RO, ,DE LTAR NA 'DIR 'KHRUL PA'I SHES PA DON DAM DU YOD MED BRTAGS NAS KYON BSTAN PA NI GZHAN DBANG DON DAM PAR MED
LA KUN RDZOB TZAM DU YOD PAR 'DOD PA DGAG PA'I PHYIR YIN ZHING, YONGS GRUB KYI STONG GZHI CHOS CAN DANG, KUN BTAGS 'DOGS PA PO DANG, 'DOGS PA'I GZHI MTHAR THUG PA NI GZHAN DBANG NYID YIN PAS DBU SEMS KYI MKHAS PA RNAMS GTZO
BOR GZHAN DBANG BDEN PAR YOD MED RTZOD PA YIN NO, ,GZHAN YANG, BSDU BA LAS DE LA GZHAN GYI DBANG GI NGO BO NYID CES SOGS KYI LUNG DRANGS PA RNAMS KYIS KUN BTAGS RANG GI MTSAN NYID KYIS YOD PAR GZUNG NA SGRO 'DOGS KYI MTHAR LHUNG BA
DANG, GZHAN DBANG DANG YONGS GRUB BDEN MED DU BZUNG NA SKUR 'DEBS KYI MTHAR LHUNG BA DANG, GNAS LUGS KYI DON MTHAR THUG PA DE SGRO SKUR GYI MTHA' GNYIS SPANGS PA'I TSUL GYIS BDEN PAR YOD PA DANG, BSDU BA DANG BYANG SA LAS KUN BTAGS

@025A *, ,RANG GI MTSAN NYID KYIS MA GRUB PAR GSUNGS PAR BSTAN PA YIN GYI, KUN BTAGS THA SNYAD DU MED PAR STON PA MA YIN PA'I RGYU MTSAN KHUNGS DANG BCAS PA RIM PAR GSUNGS PA YIN TE GO SLA BAR SNANG NGO,, GNYIS PA RANG GI GRUB
MTHA' LA 'GAL BA SPANG BA LA, 'GAL BA'I RTZOD PA DGOD PA DANG, MI 'GAL BA'I LAN BSTAN PA'O,, DANG PO NI GAL TE BYANG SA DANG ZHES PA NAS, JI LTAR MI 'GAL ZHE NA ZHES PA'I BAR GYIS STON LA, DON NI GZHAN DBANG DON DAM DU YOD PA MI
'THAD DE, DGONGS 'GREL LAS 'DUS BYAS YIN NA DON DAM MA YIN PAR GSUNGS PA DANG, DBUS MTHA' RTZA 'GREL LAS YONGS GRUB GCIG PU DON DAM DU BSHAD PA DANG, MDO SDE RGYAN LAS DON DAM LA SKYE 'JIG MED PAR BSHAD PA DANG, BSDU BA
LAS GZHAN DBANG KUN RDZOB TU YOD PAR BSHAD PA RNAMS DANG 'GAL BAR DOGS PA'I PHYIR RO ZHES ZER NA ZHES PA'O,, GNYIS PA NI JI LTAR MI 'GAL BA BSHAD PAR BYA STE ZHES PA NAS, DGA' BA TZAM DU ZAD DO ZHES PA'I BAR GYIS SNGAR GYIS RTZOD PA'I
LAN RGYAS PAR BSHAD PA YIN PAS DAL BUS BSHAD NA, SPYIR KUN RDZOB DANG DON DAM GYI 'JOG TSUL GNYIS TE, THA SNYAD KYI DBANG GIS BZHAG TZAM DU YOD PA LA KUN RDZOB TU BYAS PA DANG, DE'I DBANG GIS BZHAG PA MIN PAR YUL RANG GI THUN MONG MIN
PA'I SDOD LUGS KYI NGOS NAS GRUB PA LA DON DAM DU BYAS PA'I 'JOG TSUL GCIG DANG, RNAM DAG GI DMIGS PA'I GTZO BO LA DON DAM DANG, KUN NAS NYON MONGS KYI DMIGS PA DANG NGO BO DANG KHYAD PAR GYI THA SNYAD KYI GZHI LA KUN RDZOB TU BYAS PA'I 'JOG

@025B TSUL GNYIS LAS 'JOG TSUL DANG PO'I DBANG DU BYAS NA GZHAN DBANG DANG YONGS GRUB GNYIS DON DAM PAR YOD DE, BRDAS BZHAG PA TZAM MA YIN PAR YUL RANG GI THUN MONG MA YIN PA'I SDOD LUGS KYI NGOS NAS GRUB PA'I PHYIR, KUN BTAGS KUN
RDZOB TU YOD KYI DON DAM PAR MED DE, DE MING DANG BRDAS BZHAG TZAM DU YOD PA'I PHYIR RO, ,DE LTAR DON DAM DANG KUN RDZOB KYI 'JOG TSUL DANG PO'I DBANG DU BYAS NAS SKYON MED PAR BSTAN NAS, RDZAS BTAGS KYI DBANG DU BYAS NAS KYANG SKYON MED
DO ZHES STON PA NI, BSDU BA LAS ZHES PA NAS, BTAGS YOD DANG NI 'GAL LO ZHES PA'I BAR TE LUNG GI 'BRU BSNAN PA TZAM BYAS NA, SNGON PO GZUGS SO, ,'DI GZUGS KYI SKYE BA'O ZHES SOGS THOG MA MED PA NAS KYI MNGON PAR BRJOD PA'I THA SNYAD
BYAS PA'I BAG CHAGS YONGS SU GOMS PA'I DBANG GIS NGO BO DANG KHYAD PAR GYI THA SNYAD GANG LA 'JUG PA'I GZHIR GNAS SHING SNANG BA'I SGO NAS SNGON PO 'DZIN PA'I MIG GI SHES PA DANG DES DRANGS NAS SKYES PA'I DRAN SHES KYI DMIGS PA STE YUL DU GYUR PA
GZUGS LA SOGS PA NGO BO DANG KHYAD PAR GYI MING CAN TE MING 'JUG PA'I GZHI DANG, SNGON PO DANG GZUGS LA SOGS PA'I YUL RANG GI BDAG NYID GANG GI NGOS NAS YOD PA STE GRUB PAR SNANG BA'I SNANG CHA DE NI RDZAS DANG DON DAM PA GNYIS KAR MED DO, ,RGYU
MTSAN SNGAR BSHAD PA DE LTA BAS NA SNGON PO 'DI GZUGS SO ZHES BYA BA LA SOGS PA'I NGO BO DANG KHYAD PAR GYI MING CAN TE THA SNYAD KYI GZHIR SNGON PO DE BDAG GI NGO BO NYID KYIS YOD PA MA YIN PA LA MNGON PAR BRJOD PA'I RTOG PA DES RANG GI MTSAN NYID KYIS

@026A *, ,YOD PAR KUN BTAGS PA'I CHA GANG YIN PA DE CHOS CAN, ,BTAGS PA LAS YOD PAR RIGS PAR BYA BA YIN GYI RDZAS SU MA GRUB CING DON DAM PAR YANG MA GRUB STE, BRDAS BZHAG PA TZAM DU GYUR PA'I SNANG BA YIN PA'I PHYIR, 'DI GZUGS
SO ZHES NGO BO DANG, 'DI GZUGS KYI SKYE BA'O ZHES SOGS KHYAD PAR GYI THA SNYAD MNGON PAR BRJOD PA LA YONGS SU GOMS PA RNAM PAR BSAL BA'I GZUGS ZHES PA'I MING CAN GYI GZUGS 'DZIN PA'I RNAM PAR SHES PA'I DMIGS PA GZUGS ZHES BRDA SBYAR
BA NA GZUGS LA SOGS PA'I MING CAN GYI DNGOS POR 'GYUR BA, RANG GI NGO BO BRJOD DU MED PA'I BDAG NYID GANG GIS YOD PA DE NI CHOS CAN, RDZAS DANG DON DAM PA GNYIS KAR YANG DE BZHIN NYID DU YOD PAR RIGS PAR BYA STE, DON DAM PAR GRUB
PA GANG ZHIG GZHAN BZUNG BA LA MA BLTOS PAR RANG GI NGO BO GZUNG DU YOD PA'I PHYIR RO, ,'DI DAG GI DON GO SLA BAR BSDUS NA, SNGON 'DZIN MIG SHES LA SNGON PO NGO BO DANG KHYAD PAR GYI THA SNYAD KYI GZHIR SNANG BA'I SNANG BA CHOS CAN, RANG GI MTSAN
NYID KYIS MA GRUB STE, MNGON PAR BRJOD PA'I BAG CHAGS KYI DBANG GIS SHAR BA'I SNANG BA YIN PA'I PHYIR ZHES PA LUNG DANG PO'I DON DANG, SNGON PO SNGON 'DZIN RTOG PA'I ZHEN GZHI YIN PA'I CHA CHOS CAN, RANG GI MTSAN NYID KYIS MA GRUB STE, BRDAS
BZHAG PA TZAM GYI YOD PA YIN PA'I PHYIR ZHES PA LUNG GNYIS PA'I DON YIN LA, BRJOD DU MED PA'I DNGOS PO CHOS CAN, RDZAS DANG DON DAM PA GNYIS KAR YOD DE, DON DAM PAR GRUB PA GANG ZHIG GZHAN GZUNG BA LA MA BLTOS PAR RANG GI NGO BO GZUNG

@026B DU YOD PA'I PHYIR ZHES PA LUNG GSUM PA'I DON NO, ,RANG RE'I RJES 'BRANG RNAMS KYIS LUNG 'DI DAG NI SHIN TU GYONG BAR MTHONG STE G-YAS 'JOG RKYANG PA MDZAD SNANG BA KHO BOS MA BZOD DE LEGS PAR BSHAD PA YIN PAS DGONGS PAR SON MA SON RNAM
DPYOD CAN RNAMS KYIS LEGS PAR RTOGS SHIG SKABS 'DIR RDZAS BTAGS KYI NGOS 'DZIN BSDU BA LAS GSUNGS PA NI GANG CI YANG RUNG STE ZHES SOGS TE, 'BRU BSNAN PA TZAM BYAS NA SKABS 'DI'I RDZAS YOD KYI DON BZHAG TU YOD DE, CHOS GANG CI
YANG RUNG STE DE NYID LAS GZHAN PA DAG LA BLTOS MI DGOS PAR RANG GI NGO BO GZUNG DU YOD CING, RANG NYID 'GRUB PA RANG NYID LAS GZHAN PA DAG LA MI BRTEN PAR RANG GI MTSAN NYID 'DOGS SHING 'GRUB PAR BYED PA GANG YIN PA DE NI RDZAS SU YOD
PA YIN PAR RIGS PAR BYA BA YIN PA'I PHYIR, BTAGS YOD KYANG GZHAG TU YOD DE, CHOS GANG CI YANG RUNG STE RANG NYID GZUNG BA, DE LAS GZHAN PA'I CHOS DAG LA NGES PAR BLTOS DGOS LA, RANG NYID LAS GZHAN PA'I CHOS DAG LA BRTEN NAS RANG
GI NGO BO GZUNG DGOS SHING RANG GI MTSAN NYID 'DOGS PAR BYED PA DE NI MDOR BSDU NA BTAGS YOD YIN PAR RIGS PAR BYA BA YIN PA'I PHYIR RO, ,DES NA RDZAS DANG BTAGS YOD KYI 'JOG TSUL 'DI'I DBANG DU BYAS NA KUN GZHI'I STENG GI BAG CHAGS
KYI NUS PA DANG, GANG ZAG LTA BU BTAGS YOD YIN YANG DE GNYIS RANG GI MTSAN NYID KYIS GRUB STE, DE GNYIS KA DNGOS PO YIN PAR GRUB PA'I PHYIR RO, ,DE GNYIS SKABS 'DI NAS BSHAD PA'I BTAGS YOD YIN TE, PHUNG PO LA MA BRTEN PAR GANG ZAG

@027A *, ,GZUNG DU MED CING, KUN GZHI LA MA BRTEN PAR DE'I BAG CHAGS KYANG GZUNG DU MED PA'I PHYIR RO, ,DES NA BRDAS BZHAG TZAM GYI BTAGS YOD DANG RANG GI MTSAN NYID KYIS GRUB PA 'GAL YANG, SPYIR BTAGS YOD DANG RANG GI MTSAN
NYID KYIS GRUB PA MI 'GAL TE, GONG DU BSHAD MA THAG PA LTAR RO, ,KUN RDZOB PA DANG DON DAM PA'I 'JOG TSUL GNYIS PA'I DBANG DU BYAS NA SNGAR GYI LUNG DE DAG DANG 'GAL BA'I SKYON MED TSUL STON PA NI, 'JOG TSUL GNYIS PA LTAR NA ZHES SOGS TE,
DBUS MTHA' LAS, DON DANG THOB DANG SGRUB PA NI, ,DON DAM RNAM PA GSUM DU 'DOD, ,CES DON DAM LA DBYE NA DON DAM PA'I DON DAM, THOB PA DON DAM, SGRUB PA DON DAM STE GSUM YOD PAR BSHAD LA, DE YANG DANG PO NI RNAM DAG GI DMIGS
PA MTHAR THUG 'GYUR MED YONGS GRUB DANG, GNYIS PA MYANG 'DAS LTA BU DANG, GSUM PA NI MNYAM GZHAG YE SHES LTA BU YIN LA, DES NA SNGAR DRANGS PA'I DGONGS 'GREL LA SOGS PA'I LUNG DE DAG GIS GZHAN DBANG DON DAM DU MED CES GSUNGS
PA NI GZHAN DBANG BDEN PAR MED CES STON PA MIN GYI, RNAM DAG GI DMIGS PA MTHAR THUG LA DON DAM DU BYAS PA'I DON DAM DER MED CES BSTAN PA TZAM YIN PAS LUNG DE DAG DANG 'GAL BA'I SKYON MED DO, ,DES NA DBUS MTHA' LAS, RNAM
DAG SPYOD YUL RNAM GNYIS TE, ,ZHES SOGS RTZA 'GREL DRANGS PA'ANG CHOS KYI BDAG MED KYI DBANG DU BYAS PA'I YONGS GRUB GCIG PU RNAM DAG GI DMIGS PAR STON PA'I KHUNGS YIN LA, YE SHES SNYING PO KUN LAS BTUS LAS, GZUNG DANG 'DZIN PA

@027B LAS GROL BA'I, ,ZHES PA'I DON NI GZUNG 'DZIN GNYIS MED KYI SHES PA DE NYID DON DAM GYI 'JOG TSUL SNGA MA LTAR BDEN GRUB TU STON PA YIN ZHING, SLOB DPON THOGS MED SKU MCHED KYI GZHUNG RNAMS SU RNAM DAG GI DMIGS PA LA DON DAM DU BYAS PA'I
DON DAM GYI RNAM GZHAG MANG DU 'BYUNG NGO, ,DE NAS NGO BO NYID DANG PO GNYIS KYANG ZHES SOGS KYIS BSDU BA LAS KUN BTAGS DANG GZHAN DBANG KUN RDZOB TU YOD PAR GSUNGS PA'I DGONGS PA BSHAD NAS DE RNAM BSHAD RIGS PA'I LUNG GIS KYANG SGRUB
PAR MDZAD CING, DE NAS YANG BSDU BA LAS 'PHAGS PA'I MNYAM GZHAG YE SHES DON DAM DU YOD PA DANG, RJES THOB YE SHES DON DAM DANG KUN RDZOB GNYIS KAR YOD PAR GSUNGS PA SOGS KYI DGONGS PA 'CHAD PAR BYED PA YIN TE, LUNG RNAMS
KYANG SHIN TU GSAL ZHING, RJE NYID KYI GSUNG RNAMS KYANG DE TZAM GYI GO DKA' BAR MI SNANG BAS 'DIR RGYAS PAR MA SPROS SO, ,DBUS MTHA' LAS, BTAGS PA DANG NI SHES PA DANG, DE BZHIN BRJOD DE BTAGS PA YIN, ,ZHES SOGS KYIS NI SNGAR DON
DAM LA GSUM DU DBYE BA BZHIN DU KUN RDZOB LA YANG BTAGS PA'I KUN RDZOB, SHES PA'I KUN RDZOB, BRJOD PA'I KUN RDZOB STE GSUM DU BSHAD LA, DE DAG KYANG NGO BO NYID GSUM LA RIM PA LTAR DGONGS PA'O, ,DE LTAR GRUB MTHA'I ZHES SOGS KYIS NI
GRUB MTHA' GONG 'OG SO SO'I RDZAS BTAGS DANG, BDEN PA GNYIS DANG, GRUB MTHA' GCIG NYID KYI DBANG DU BYAS PA'I YANG DE DAG GI 'DOD TSUL MI 'DRA BA YOD PA RNAMS MA 'DRES PAR PHYED PA ZHIG DGOS SO ZHES RJE NYID KYIS RANG CAG RNAMS LA

@028A *, ,GDAMS PA'O, ,BSDU BA NAS 'BYUNG BA'I TSUL BRJOD ZIN TO,, GSUM PA DE DAG LAS GZHAN PA'I GZHUNG NAS 'BYUNG BA'I TSUL BSHAD PA LA GSUM, MDO SDE RGYAN LAS BSHAD PA'I TSUL, DBUS MTHA' LAS BSHAD PA'I TSUL, PHYOGS
GLANG CHOS GRAGS KYI GZHUNG LAS BSHAD PA'I TSUL LO,, DANG PO NI, RGYAN LAS ZHES PA NAS, BSHAD ZIN TE ZHES PA'I BAR GYIS SHER PHYIN GYI MDO LAS CHOS RNAMS RANG GI MTSAN NYID KYIS GRUB PA'I NGO BO NYID MED PAR GSUNGS PA'I DGONGS PA BSHAD
NAS, YANG THOG MA DANG NI, ZHES PA NAS, 'DOD DO ZHES PA'I BAR GYIS MI SKYE BA'I CHOS LA BZOD PA THOB PAR GSUNGS PA'I DGONGS PA DANG, GAL TE DGONGS 'GREL LAS ZHES PA MAN CHAD NAS GZHAN DBANG SGYU MA DANG 'DRA BA'I DPE DON SBYOR TSUL
BSHAD PA YIN PAS, GO SLA BAR BRJOD NA, MDO SDE RGYAN LAS, RANG DANG RANG GI MTSAN NYID DU, ,ZHES SOGS KYI DON NI, SHER PHYIN GYI MDO LAS CHOS RNAMS LA BDEN PAR GRUB PA'I NGO BO NYID MED PAR GSUNGS PA'I DGONGS PA YOD DE, 'DUS BYAS
MA 'ONGS PA RNAMS RGYU RKYEN LA BLTOS MED DU RANG DBANG DU 'BYUNG BA'I NGO BO NYID MED PA DANG, 'DAS PA RNAMS SLAR DE NYID DU BLDABS NAS BYUNG BA'I NGO BO NYID MED PA DANG, DA LTA BA RNAMS DUS SKAD CIG MA GNYIS PAR SDOD PA'I NGO BO NYID MED PA
DANG, YANG 'DUS BYAS KYI CHOS RNAMS BYIS PAS ZHEN PA LTAR GTZANG BDE RTAG BDAG DANG, GZUNG 'DZIN RDZAS GZHAN GYI NGO BOR MED PA LA DGONGS NAS DE LTAR GSUNGS PA YIN PA'I PHYIR RO, ,MA SKYES PA SOGS SU GSUNGS PA'I DGONGS PA YANG

@028B YOD DE, JI LTAR NGO BO NYID MED PA DE LTAR DU MA SKYES SHING MA 'GAGS PA SOGS LA DGONGS NAS GSUNGS PA'I PHYIR RO, ,YANG MDO SDE RGYAN LAS, THOG MA DANG NI DE BZHIN GZHAN NYID DANG, ,ZHES SOGS KYI DON NI, BCOM LDAN 'DAS KYIS MDO
LAS MI SKYE BA'I CHOS LA BZOD PA THOB CES GSUNGS PA'I CHOS RNAMS LA SKYE BA MED TSUL YANG YOD DE, 'KHOR BA LA THOG MA'I SKYE BA MED LA, SKYES ZIN GYI CHOS DE'I NGO BOR SLAR YANG BLDABS NAS SKYE BA MED PA, 'KHOR BA NA SNGON MED PA'I SEMS CAN
GSAR DU SKYE BA MED PA, KUN BTAGS MTSAN NYID KYIS SKYE BA MED PA, GZHAN DBANG LA RANG DBANG PA'I SKYE BA MED PA, DGRA BCOM PA'I RGYUD LA NYON MONGS GSAR DU SKYE BA MED PA, CHOS SKU LA KHYAD PAR GYI SKYE BA MED PA STE, DE RNAMS LA DGONGS NAS
MI SKYE BA'I CHOS LA BZOD PA THOB PAR GSUNGS PA'I PHYIR RO, ,GAL TE DGONGS 'GREL LAS ZHES SOGS SGYU MA DANG RMI LAM SOGS CHOS RNAMS RDZUN PA YIN PA'I DRI BAR RIGS KYI, GZHAN DBANG DANG SGYU MA DPE DON DU SBYOR BA MI 'THAD DO SNYAM NA, GZHAN
DBANG DANG SGYU MA DPE DON DU SBYOR BA NI MDO SDE RGYAN LAS, JI LTAR SGYU MA JI BZHIN DU, ,ZHES SOGS KYIS STON TE, DE YANG SPRUL GZHI RDE'U SHING BU SOGS SGYU MA'I SNGAGS RDZAS KYIS BTAB PA DANG, YANG DAG MIN PA'I KUN RTOG GZHAN DBANG DE NYID
GNYIS SNANG GI BAG CHAGS KYIS BSLAD PA CHOS MTHUN, SGYU MA'I SNGAGS RDZAS KYIS BTAB PA LA BRTEN NAS RDE'U SHING RTA GLANG DU MED BZHIN DU RTA GLANG DU SNANG BA DANG GNYIS SNANG GI BAG CHAGS KYIS BSLAD PAS YANG DAG MA YIN PA'I KUN RTOG DE LA GZUNG

@029A *, ,'DZIN RGYANG CHAD DU MED BZHIN DU RGYANG CHAD DU SNANG BA CHOS MTHUN PA YIN NO, ,DES NA GZHAN DBANG DANG SGYU MA DPE DON DU SBYOR TSUL DE LTAR YIN PAS SKYON MED LA, LHAG MA RNAMS NI GO SLA BAR SNANG NGO, ,MDO SDE RGYAN NAS 'BYUNG BA'I
TSUL BRJOD ZIN TO,, GNYIS PA NI, DBUS MTHA' LAS, YANG DAG MA YIN KUN RTOG YOD, ,CES GSUNGS PA'I DON NI YANG DAG MIN PA'I KUN RTOG GZHAN DBANG DE NYID SPYIR YOD TZAM MA YIN PAR BDEN PAR YOD DO ZHES PA YIN TE, DE'I 'GREL
PAR SLOB DPON BLO BRTAN GYIS, RANG BZHIN GYIS ZHES BYA BA NI TSIG GI LHAG MA'O, ,ZHES SPYIR GZHAN DBANG YOD CES PA TZAM GYIS MI CHOG PAR RANG BZHIN GYIS SAM BDEN PAR YOD CES NGES PAR SBYAR DGOS PAR GSUNGS LA, DE YANG NGO BO NYID
MED PAR SMRA BA RNAMS GZHAN DBANG DON DAM DU MED PAR 'DOD PA DGAG PA'I PHYIR DU, YANG DAG MA YIN KUN RTOG YOD, ,CES PA'I GZHUNG GSUNGS PAR BZHED DE, 'GREL BSHAD LAS, LA LA DAG CHOS THAMS CAD RI BONG GI RVA LTAR RANG BZHIN
GYIS MED DO SNYAM DU SEMS PA DE'I PHYIR THAMS CAD LA SKUR BA DGAG PA'I DON DU, YANG DAG MA YIN KUN RTOG YOD, ,CES BYA BA GSUNGS TE ZHES GSUNGS PA LTAR RO, ,KHO NA RE, GZHAN DBANG BDEN PAR GRUB NA 'KHOR LO BAR PAR CHOS RNAMS
BDEN MED DU BSHAD PA DANG 'GAL LO ZHE NA, DE MI 'GAL TE, 'KHOR LO BAR PAR CHOS RNAMS BDEN MED DU GSUNGS PA DE GZHAN DBANG GI GTZO BO YANG DAG MIN PA'I KUN RTOG DE GZUNG 'DZIN RDZAS THA DAD KYIS STONG PA LA DGONGS NAS DE LTAR GSUNGS

@029B PA'I PHYIR, ZHES 'CHAD PA LA, DE LA GNYIS PO YOD MA YIN, ,ZHES PA'I GZHUNG SMOS SHING, GZUNG 'DZIN RDZAS THA DAD PA GNYIS MED NA DE GNYIS KYIS STONG PA'I YONGS GRUB DE YANG MED PAR 'GYUR RO SNYAM NA, GZUNG 'DZIN RDZAS THA DAD MED KYANG DE
GNYIS KYIS STONG PA'I YONGS GRUB DE GZHAN DBANG GI CHOS NYID DU GRUB BO ZHES STON PA LA, STONG PA NYID NI 'DI LA YANG, ,ZHES PA'I GZHUNG SMOS SHING, YANG DAG MIN PA'I KUN RTOG DE NYID KYI STENG NA DE NYID KYI CHOS NYID DU GNAS LUGS MTHAR THUG
YONGS GRUB DE YOD NA KUN RTOG DES YONGS GRUB CI'I PHYIR MI RTOGS SNYAM NA, DE'I RGYU MTSAN YOD DE, YANG DAG MIN PA'I KUN RTOG DE LA GNAS LUGS YONGS GRUB RTOGS PA SLA SGRIB BYED KYI GNYIS SNANG 'KHRUL PA YOD PA'I PHYIR RO ZHES PA NI, DE LA
YANG NI DE YOD DE, ,ZHES PA'I GZHUNG GIS STON LA, YANG DAG MA YIN KUN RTOG YOD, ,CES PA'I PHYOGS SNGA SMRA BA PO NI NGO BO NYID MED PAR SMRA BA THAL 'GYUR BA RNAMS YIN ZHING, GZHAN YANG SUM CU PA'I 'GREL PA LAS KYANG, MDO SDE PA SOGS KYIS
NI SHES PA BDEN PAR GRUB PA BZHIN DU PHYI ROL GYI DON YANG BDEN GRUB TU 'DOD PA DANG, RNAL 'BYOR SPYOD PA'I DBU MA PA RNAMS PHYI DON MED KYANG NANG GI SHES PA BDEN STONG DU 'DOD PA DANG, THAL 'GYUR BA RNAMS PHYI ROL GYI DON DANG NANG GI SHES
PA GNYIS KA RANG GI MTSAN NYID KYIS MA GRUB CING THA SNYAD DU YOD TZAM MTSUNGS PAR 'DOD PA RNAMS DGAG PA'I PHYIR DU SUM CU PA BRTZAMS PAR GSUNGS LA, GZHAN DBANG GI SHES PA GZUNG 'DZIN RDZAS GZHAN GYIS STONG PAR RTOGS PA'I LAM DE NYID

@030A *, ,'OD SRUNG GI LE'U SOGS NAS GSUNGS PA'I MTHA' GNYIS DANG BRAL BA'I DBU MA'I LAM GONG NA MED PA DE NYID YIN PAR BZHED DO, ,DE LTAR NA RGYAL BA MA PHAM PA, THOGS MED SKU MCHED, SLOB DPON BLO BRTAN RNAMS KYI BZHED PA RJE NYID
KYIS GUNG BSGRIGS NAS GSUNGS PA RNAMS MA NOR BAR BSHAD ZIN TO,, GSUM PA PHYOGS GLANG CHOS GRAGS KYIS BSHAD PA'I TSUL NI, PHYOGS KYI GLANG POS KYANG ZHES PA NAS, MA BRIS SO ZHES PA'I BAR TE, DE YANG RIM PA LTAR BSHAD NA RNAM RIG
PA'I MKHAS PA GZHAN RNAMS KYIS SHER PHYIN GYI MDO'I DGONGS PA 'GREL TSUL DE LTAR YIN NA, PHYOGS GLANG CHOS GRAGS KYI BZHED PA JI LTA BU ZHE NA, DE YANG DPAL LDAN PHYOGS KYI GLANG POS BRGYAD STONG DON BSDUS SU, SHES RAB PHA ROL PHYIN PA NI, ,MTSAN
NYID GSUM LA YANG DAG BRTEN, ,MED CES BYA LA SOGS TSIG GIS, ,BTAGS PA THAMS CAD 'GOG PA YIN, ,ZHES SHER PHYIN GYI MDO LAS CHOS RNAMS LA BDEN PAR GRUB PA'I NGO BO NYID MED PAR GSUNGS PA GTZO CHER KUN BTAGS RANG GI MTSAN
NYID KYIS MA GRUB PA LA DGONGS PA DANG, KUN BTAGS RANG GI MTSAN NYID KYIS MA GRUB CING, GZHAN DBANG DANG YONGS GRUB RANG GI MTSAN NYID KYIS GRUB PA SHER PHYIN GYI MDO'I DON DANG, NGO BO DANG KHYAD PAR DU KUN BTAGS PA'I KUN BTAGS RANG
GI MTSAN NYID KYIS GRUB PAS STONG PA CHOS RNAMS KYI GNAS LUGS MTHAR THUG TU SGRUB PAR MDZAD LA, DE'I PHYIR GZUNG 'DZIN RDZAS GZHAN GYIS STONG PAR RTOGS PA'I LTA BA PHYOGS GLANG CHOS GRAGS KYI LUGS DANG, KUN BTAGS RANG GI MTSAN NYID KYIS

@030B GRUB PAS STONG PAR RTOGS PA'I LTA BA DE THOGS MED SKU MCHED KYI LUGS SO ZHES SMRA BA NI MTHONG RGYA CHUNG BA'I GTAM STE PHYOGS KYI GLANG POS SNGAR LTAR BSHAD CING, GZUNG 'DZIN GNYIS STONG RTOGS PA'I LTA BA GTAN LA 'BEBS PA LUNG RIGS GNYIS KA'I
DBANG DU BYAS NA RNAM 'GREL NGES LAS KYANG THEG BSDUS RGYAS PA'I PHYIR RO, ,RIGS PA'I DBANG PHYUG CHOS KYI GRAGS PAS KYANG, DE LA GCIG NI MED PAS KYANG, ,ZHES SOGS KYIS GZUNG 'DZIN RDZAS GZHAN GYIS STONG PA'I STONG NYID DE GZHAN DBANG GI
GNAS LUGS MTHAR THUG TU BSGRUBS SHING, 'KHOR LO BAR PA LAS CHOS THAMS CAD BDEN PAR MA GRUB PAR GSUNGS PA'I DGONGS PA DANG, DNGOS RNAMS THA DAD GNAS PA 'DI, ,ZHES PA NAS, RANG BZHIN MED PAR RAB TU BSHAD, ,CES PA'I BAR
GYIS BSHAD PAR MDZAD LA, DE'I DON YANG SHER PHYIN GYI MDO LAS CHOS THAMS CAD BDEN MED DU GSUNGS PA'I DGONGS PA YOD DE, NANG SHES PA LAS DON GZHAN DU GYUR PA'I PHYI ROL GYI DON MED PAS GZUNG BA DANG 'DZIN PA DON GZHAN DU MED PA LA
DGONGS NAS DE LTAR GSUNGS PA'I PHYIR RO, ,'DI NI SEMS TZAM PA RANG GI THUN MONG MA YIN PA'I SHER PHYIN GYI MDO'I DON 'CHAD TSUL YIN LA, MDO SDE PA DANG THUN MONG BA'I DBANG DU BYAS NAS SHER PHYIN GYI MDO LAS CHOS RNAMS BDEN MED DU GSUNGS
PA NI MTSAN MTSON GYI BYA BYED BDEN PAR MA GRUB PA LA DGONGS PA YIN NO ZHES 'CHAD PA NI, PHUNG PO LA SOGS BYE BRAG GIS, ,ZHES SOGS KYIS 'CHAD PAR BYED DO, ,RGYAL TSAB THAMS CAD MKHYEN PA RIGS PA'I RJES 'BRANG GI MDO SDE PA RNAMS THEG

@031A *, ,CHEN BKAR KHAS LEN PAR BZHED CING, MKHAS GRUB SMRA BA'I NYI MA NYAN THOS SDE PA THAMS CAD KYIS BKAR KHAS MI LEN PAR BZHED KYANG, RJE NYID KYI DGONGS PA SNGA MA LTAR YIN PAR SEMS SO, ,RNAM 'BYED GNYIS DANG, RIGS PA'I
DBANG PHYUG RNAMS KYI LUGS LA YANG KUN BTAGS RANG GI MTSAN NYID KYIS MA GRUB CING GZHAN DBANG DANG YONGS GRUB RANG GI MTSAN NYID KYIS GRUB PAR BZHED PA SHIN TU GSAL BAS DE LTAR BSTAN PA'I 'KHOR LO THA MA SGRA JI BZHIN PA'I NGES DON DANG,
'KHOR LO DANG PO DANG BAR PA SGRA JI BZHIN DU KHAS BLANG DU MI RUNG BA'I DRANG DON DU BZHED PAR SHIN TU GSAL LO,, SMRAS PA, BLO GSAL BUNG BA 'BOD PA'I DRI BZANG RGYAS, ,RMAD BYUNG LUNG RIGS SBRANG RTZI'I BCUD KYI MA, ,BLO BZANG DGONGS DON YID
BZHIN RGYA MTSO LAS, ,GSAL BAR 'ONGS SO PAD DKAR RGYAS PA'I DPAL, ,ZHES BYA BA NI BAR SKABS KYI TSIGS SU BCAD PA'O, ,DE LTAR MTHA' GNYIS SPONG TSUL SPYIR BSTAN PA BSHAD ZIN TO,, GNYIS PA SGRO 'DOGS KYI MTHA' BYE BRAG TU DGAG PA LA
GNYIS, SGRO 'DOGS KYI MTHA' NGOS BZUNG, DE JI LTAR 'GOG PA'I TSUL LO,, DANG PO LA GNYIS, DRANG NGES DANG, DE LA MI 'THAD PA SPONG BA'O,, DANG PO NI, LUGS 'DI LA ZHES PA NAS, SGRO 'DOGS SO ZHES PA'I BAR YIN PAS RIM PA LTAR BSHAD
NA; SPYIR RNAM RIG PA'I LUGS KYI RIGS PA'I DGAG BYA LA SKUR 'DEBS DANG SGRO 'DOGS GNYIS LAS SKUR 'DEBS NI GZHAN DBANG DANG YONGS GRUB RANG GI MTSAN NYID KYIS MA GRUB PA YIN LA, DE LTAR DU 'DZIN PA SKUR 'DEBS KYI MTHAR 'DZIN PA

@031B YIN ZHING, DE YANG GRUB MTHAS KUN BTAGS PA KHO NA DANG, NGO BO NYID MED PAR SMRA BA RNAMS KYI RGYUD LA YOD PAR SNGAR BSHAD ZIN PA LTAR YIN LA, SGRO 'DOGS LA GANG ZAG GI BDAG 'DZIN DANG CHOS KYI BDAG 'DZIN GNYIS LAS DANG PO LA'ANG KUN
BTAGS DANG LHAN SKYES GNYIS YOD PA'I KUN BTAGS NI GANG ZAG RANG SKYA THUB PA'I RDZAS YOD DU GRUB PA 'THAD DO SNYAM DU 'DZIN PA LTA BU YIN LA, LHAN SKYES NI GRUB MTHAS KUN BTAGS PA LA MI BLTOS PAR GANG ZAG RANG SKYA THUB PA'I RDZAS YOD DU 'DZIN
PA STE 'DI GNYIS KYI ZHEN YUL NI SGRO 'DOGS KYI MTHA' DANG, GANG ZAG GI BDAG MED SGRUB PA'I RIGS PA'I DGAG BYA YIN NO, ,CHOS KYI BDAG 'DZIN LA YANG KUN BTAGS DANG LHAN SKYES GNYIS LAS DANG PO LA YANG GZUNG 'DZIN RDZAS GZHAN DU GRUB
PA 'THAD DO SNYAM DU 'DZIN PA DANG, NGO BO DANG KHYAD PAR DU KUN BTAGS PA'I KUN BTAGS RANG GI MTSAN NYID KYIS GRUB PA 'THAD SNYAM DU 'DZIN PA GNYIS YOD CING, DE GNYIS KYANG PHYI ROL PA DANG, RANG SDE DON SMRA GNYIS KYI RGYUD LA YOD PA YIN LA,
LHAN SKYES LA YANG GZUNG 'DZIN RDZAS GZHAN DU 'DZIN PA DANG KUN BTAGS RANG GI MTSAN NYID KYIS GRUB PAR 'DZIN PA GNYIS YOD CING, DE GNYIS KYI ZHEN YUL DU GYUR PA'I BDAG DE SGRO 'DOGS KYI MTHA' DANG, CHOS KYI BDAG MED SGRUB PA'I RIGS
PA'I DGAG BYAR 'DOD PA YIN LA, DE GNYIS KYI NANG NAS 'DIR NI GTZO BO MDO SDE PA RNAMS KYIS MA 'KHRUL BAR 'DOD PA'I BAG CHAGS BRTAN BYUNG GI DBANG SHES LA GZUGS SOGS NGO BO DANG KHYAD PAR GYI THA SNYAD KYI GZHIR SNANG ZHING, DE YANG YUL

@032A *, ,GZUGS SOGS RANG GI GNAS TSUL GYI NGOS NAS SNANG BA'I SNANG BA 'CHAR BAS DE SNANG BA LTAR GRUB PA DGAG PA'I PHYIR DU DBANG SHES DES DRANGS NAS SKYES PA'I SHES PA DE LA YUL GZUGS SOGS JI LTAR SNANG BA BZHIN DU GRUB PAR 'DZIN
PA'I RTOG PA'I ZHEN YUL DE NYID LEGS PAR NGOS BZUNG NAS DE, MING GI SNGA ROL BLO MED PHYIR, ,ZHES SOGS KYIS 'GOG PA YIN NO,, GNYIS PA LA RTZOD PA DANG LAN GNYIS LAS, DANG PO NI, GAL TE GZUGS SOGS ZHES PA NAS, GYIS SHIG CE NA
ZHES PA'I BAR TE, DE YANG KHO NA RE, NGO BO DANG KHYAD PAR DU KUN BTAGS PA'I KUN BTAGS RANG GI MTSAN NYID KYIS GRUB PAS STONG PA DE SEMS TZAM PA'I THUN MONG MA YIN PA'I CHOS KYI BDAG MED DANG, RNAM DAG GI DMIGS PA MTHAR THUG TU 'DOD
PA MI RIGS PAR THAL, GZUGS GZUGS 'DZIN RTOG PA'I ZHEN GZHI YIN PA'I CHA DANG, GZUGS ZHES PA'I SGRA'I BRJOD BYA YIN PA'I CHA LTA BU RANG LDOG NI RANG GI MTSAN NYID KYIS MA GRUB PAR MDO SDE PAS KYANG RTOGS PAS DE'I NGOR RANG GI MTSAN NYID
KYIS MA GRUB PAR SGRUB MI DGOS PA'I PHYIR DANG, GZUGS 'DZIN RTOG PA'I ZHEN GZHIR GYUR PA'I GZUGS NI GZHAN DBANG YIN PAS RANG GI MTSAN NYID KYIS GRUB PA 'GOG MI NUS SHING, KHYED 'DOD PA'I KUN BTAGS RANG GI MTSAN NYID KYIS GRUB PAS
STONG PA'I DON DE TZAM ZHIG NYAN THOS SDE PA LA YANG GRUB ZIN PA'I PHYIR TE, SRID PA 'PHO BA'I MDO LAS, MING NI GANG DANG GANG GIS SU, ,ZHES SOGS KYIS BSTAN PA LAS LHAG PA'I STONG TSUL ZHIG KUN BTAGS RANG GI MTSAN NYID KYIS GRUB PAS STONG PA

@032B LA YANG SNANG ZHING, LUNG DE NYAN THOS SDE PA LA GRUB ZIN PA'I PHYIR, GZHAN YANG SNGAR GYI STONG TSUL DE RNAM RIG PA'I THUN MONG MA YIN PA'I CHOS KYI BDAG MED DU 'DOD PA YANG MI RIGS TE, STONG TSUL DE LA GZUNG 'DZIN RDZAS GZHAN BKAG PA'I RNAM
PAR RIG PA TZAM GYI DON CUNG ZAD KYANG MI 'DUG PA'I PHYIR RO, ,RTZA BAR 'DOD NA, DGONGS 'GREL LAS, KUN BTAGS RANG GI MTSAN NYID KYIS GRUB PAS STONG PA YONGS GRUB TU BSHAD CING, BYANG SA LAS DE 'DRA BA'I STONG NYID DE RNAM DAG GI DMIGS
PA MTHAR THUG TU BSHAD PA DANG YANG 'GAL BAR 'GYUR BAS DE DAG LA 'GAL BA SPONG BA'I TSUL BSHAD DGOS SO ZHE NA, GNYIS PA NI BSHAD PAR BYA STE ZHES SOGS GSUNGS LA, 'DI DAG SHIN TU GAL CHE BAR SNANG BAS ZHIB TU BSHAD NA, THOG MAR,
BSHAD PAR BYA STE ZHES PA NAS, DANG POR BSHAD DO ZHES PA'I BAR GYI DON BRJOD PAR BYA STE, DE YANG KUN BTAGS RANG GI MTSAN NYID KYIS GRUB PAS STONG PA DE NYAN THOS SDE PAS GRUB ZIN PA DANG, STONG TSUL DE LA RNAM PAR RIG PA TZAM GYI DON MED PA
MA YIN TE, DE 'DRA'I STONG NYID DE SHES SGRIB DAG BYED KYI RNAM DAG GI DMIGS PA MTHAR THUG DANG, DE RTOGS PA'I LAM DE MTHA' GNYIS DANG BRAL BA'I DBU MA'I LAM GONG NA MED PA YIN PAR BYANG SA LAS BSHAD PA YIN PA'I PHYIR DANG, THEG BSDUS
LAS KUN BTAGS RANG GI MTSAN NYID KYIS GRUB PAS STONG PAR RTOGS PA LA BRTEN NAS GZUNG 'DZIN DON GZHAN BKAG PA'I RNAM PAR RIG PA TZAM LA 'JUG PAR GSUNGS PA'I PHYIR RO, ,DES NA NYAN THOS SDE PAS KUN BTAGS RANG GI MTSAN NYID KYIS

@033A *, ,GRUB PAR 'DOD CING, DE'I DON KHAS KYANG LEN TE, BYANG SAR KUN BTAGS RANG GI MTSAN NYID KYIS GRUB PA 'GOG PA NA RANG RE'I STON PA'I LUNG GIS BKAG PAS SKABS 'DI'I PHYOGS SNGA SMRA BA PO PHYI ROL PA MED PAR GRUB LA, NANG PA
GZHIR BCAS LA YANG RNAM RIG PA DANG NGO BO NYID MED PAR SMRA BA 'DI'I PHYOGS SNGA SMRA BA POR 'ONG DON MED PAS NYAN THOS SDE GNYIS LAS 'OS GZHAN MED PA'I PHYIR RO, ,DES NA BYANG SAR KUN BTAGS RANG GI MTSAN NYID KYIS GRUB PAR 'DOD PA 'GOG
PA NA YANG DGONGS 'GREL GYI LUNG GNOD BYED DU MA DRANGS PAR NYAN THOS SDE PA RANG LA GRAGS PA'I LUNG GSUM GYIS 'GOG PAR MDZAD PA YIN LA, LUNG GSUM PO DE YANG SRID PA 'PHO BA'I MDO'I LUNG, MING NI GANG DANG GANG GIS SU, ,ZHES SOGS
DRANGS PA DE NYID DANG, DON GYI SDE TSAN GYI MDO DANG, BSDUMS BYED KA TA Y'A'I BU LAS BRTZAMS PA'I MDO DANG GSUM YIN LA, DE YANG DON GYIS SDE TSAN GYI MDO LAS, 'JIG RTEN DAG NA KUN RDZOB GANG CI YOD, ,DE KUN THUB PAS ZHAL GYIS MI BZHES
TE; ;GZIGS DANG GSAN LA BZHED PA MI MDZAD PAS, ,DE NI ZHAL GYIS MI BZHES GANG GIS 'DZIN, ,ZHES GSUNGS PA NYID YIN LA, 'DI'I DON NI, SNGON PO GZUGS 'DZIN PA'I RTOG PA'I ZHEN GZHIR RANG GI MTSAN NYID KYIS GRUB PAR 'DZIN PA NI
CHOS NYID YONGS GRUB MTHONG BA LA SGRIB PAR BYED PA'I BLO KUN RDZOB PA YIN LA, BLO DES BZUNG BA LTAR DU BCOM LDAN 'DAS NYID RANG LUGS SU MI BZHED CES PA'O, ,DE LTAR YANG BYANG SA LAS, TSIGS SU BCAD PA 'DIS DON JI LTAR BSTAN ZHE NA, GZUGS

@033B LA SOGS PAR MING BTAGS PA'I DNGOS PO LA GZUGS ZHES BYA BA LA SOGS PA'I BTAGS PA GANG YIN PA DE NI KUN RDZOB CES BYA STE, BTAGS PA DE DAG NI DNGOS PO DE'I BDAG NYID YIN NO ZHES BYA BA DE LTAR MI BZHED DE, DE DAG KUN RDZOB YIN PA'I PHYIR
RO; ;DE CI'I PHYIR ZHE NA, DE LA NI SGRO 'DOGS PA DANG SKUR BA'I LTA BA MI MNGA' STE, DE BAS NA DE LA PHYIN CI LOG NYE BAR 'JOG PA'I LTA BA MI MNGA' BA'I PHYIR ZHAL GYIS MI BZHES ZHES BYA'O ZHES GSUNGS PA LTAR RO, ,LUNG GSUM PA NI, BSDUMS BYED
KA TA Y'A'I BU LAS BRTZAMS TE BKA' STZAL PA, 'DI NA DGE SLONG BSDUMS BYED NI SA LA BRTEN CING BSAM GTAN MI BYED DO, ,CHU DANG ME DANG RLUNG DANG, NAM MKHA' DANG RNAM SHES DANG CI YANG MED PA'I SKYE MCHED DANG, 'DU SHES MED 'DU SHES MED
MIN SKYE MCHED DANG, 'JIG RTEN 'DI DANG PHA ROL DANG, NYI MA DANG ZLA BA DANG MTHONG BA DANG THOS PA DANG, BYE BRAG PHYED PA DANG, RNAM PAR SHES PA DANG, RNYED PA BTZAL BA DANG, YID KYIS RJES SU BTAGS PA DANG RJES SU BCAD PA DE DAG THAMS
CAD LA BRTEN CING BSAM GTAN MI BYED DO, ,ZHES GSUNGS SHING DE'I DON YANG BYANG SA LAS, MDO'I TSIG DES DON DE JI LTAR STON ZHE NA, SA LA SOGS PA BTAGS PA'I DNGOS PO LA SA ZHES BYA BA LA SOGS PA'I MING DU BRDAR BTAGS PA GANG YIN PA
DE NI SA LA SOGS PA'I 'DU SHES ZHES BYA'O, ,'DU SHES DE YANG SA LA SOGS PAR MING BTAGS PA'I DNGOS PO LA SGRO 'DOGS PA DANG SKUR BA YIN NO, ,ZHES SRA BA LA SOGS PA SA LA SOGS PA'I MING 'JUG PA'I 'JUG GZHIR RANG GI MTSAN NYID KYIS

@034A *, ,GRUB PAR 'DZIN PA DNGOS PO LA SGRO 'DOGS SU GSUNGS SO, ,DES NA LUNG GSUM PO 'DI NYAN THOS SDE PA RANG LA GRAGS SHING KHAS LEN YANG DE DAG GI LUGS KYI LUNG 'DI DAG GI 'CHAD TSUL NI, GZUGS SOGS RTOG PA'I ZHEN YUL YIN
PA'I CHA LTA BU RANG GI MTSAN NYID KYIS MA GRUB PAR STON TO ZHES 'CHAD DE SHES PAR SLA'O, ,DE NAS, DE LA THOG MAR SGRO 'DOGS LHAN SKYES ZHES PA NAS 'CHAD PAR 'GYUR RO ZHES PA'I BAR GYIS 'DI PA'I LUGS KYI KUN BTAGS RANG GI MTSAN NYID KYIS
GRUB PAR 'DZIN PA'I CHOS KYI BDAG TU SGRO 'DOGS TSUL DE GNYIS CAR GYI NGOS BZUNG BA YIN LA, BDAG GIS KYANG MDOR BSTAN GYI TSUL DU CUNG ZAD SMRAS ZIN KYANG 'I DAG GAL CHE BAS ZHIB TU BSHAD NA, BSDU BA LAS, DE LA BYIS PA RNAMS ZHES SOGS
KYI DON NI GNYIS SNANG 'KHRUL PAS RGYUD BSLAD PA'I BYIS PA RNAMS NI BRJOD PAR BYA BA'I GZHAN DBANG GI DNGOS PO LA 'DI NI GZUGS SO ZHES SOGS MING JI LTA BA DANG, DE LTAR 'DZIN PA'I RNAM RTOG GI BRJOD PA JI LTA BA BZHIN GYI NGO BO NYID DU RANG GI MTSAN
NYID KYIS GRUB PAR MNGON PAR ZHEN PAR RIGS PAR BYA STE, GZUGS 'DZIN MIG SHES LA GZUGS SU SNANG BA'I DNGOS PO DE'I NGO BO NYID GANG YIN ZHES DRIS PA NA, DE'I NGO BO NYID NI GZUGS YIN NO ZHES LAN MI 'DEBS PA'I PHYIR ZHES BSHAD LA, DE'I
DON NI ZHES SOGS KYIS LUNG GI DON BSHAD PA YIN PAS DE YANG RNAM RIG PA'I SKABS 'DIR BRDA LA BYANG BA'I SKYES BUS YID GTAD PA'I TSUL GYIS SNGON PO MTHONG BA'I MIG SHES LA SNGON PO SNANG BA'I TSE NA MIG SHES DE LA SNGON PO SNGON POR SNANG BA DANG SNGON

@034B PO PHYI ROL DON DU SNANG BAR MA ZAD SNGON PO DE NYID 'DI SNGON PO'O ZHES DANG, SNGON PO 'DI GZUGS KYI NGO BO'O ZHES PA LTA BU NGO BO DANG, 'DI SNGON PO'I SKYE BA'O ZHES SOGS KHYAD PAR GYI THA SNYAD KYI GZHIR SNANG ZHING DE YANG YUL SNGON PO RANG GI GNAS TSUL
GYI NGOS NAS NGO BO DANG KHYAD PAR GYI THA SNYAD KYI GZHIR SNANG BA'I SNANG TSUL YOD DE, SNGON 'DZIN MIG SHES LA SNGON PO TSUL JI LTAR SNANG BA'I SNANG BA DE NYID DRAN PA'I YUL DU BYAS NAS DE LA ZHEN TE 'DI SNGON PO'O 'DI SNGON PO'I SKYE BA'O ZHES SOGS KYI THA SNYAD
BYED PA'I RTOG PA SNGON 'DZIN MIG SHES DES RANG STOBS KYIS 'DREN PA'I PHYIR DANG, SNGON PO'O ZHES BRJOD PA'I DON DE'I NGO BO GANG YIN ZHES DRIS PA NA, SNGON 'DZIN MIG SHES LA SNGON PO LTAR SNANG BA'I SNANG BA DE NYID LA ZHEN NAS DE'I NGO BO GZUGS YIN
NO ZHES LAN 'DEBS PA'I KUN SLONG GI RTOG PA'ANG MIG SHES DE'I STOBS KYIS 'DREN NUS PA'I PHYIR RO, ,SNGON 'DZIN MIG SHES LA SNGON PO SNANG BA'I TSE SNGON PO MING DANG BRDAS BZHAG TZAM MIN PAR SNGON PO RANG GI GNAS TSUL GYI NGOS NAS GRUB PA BZHIN
DU SNANG BA NI SNGON 'DZIN MIG SHES LA SNGON PO SNGON PO'I THA SNYAD KYI GZHIR RANG GI MTSAN NYID KYIS GRUB PAR SNANG BA'I DON YIN LA, DE LTAR SNANG BA DE SNANG BA LTAR DU GRUB PAR 'DZIN PA'I RTOG PA DE NYID CHOS KYI BDAG 'DZIN DANG, DE'I ZHEN YUL CHOS
KYI BDAG YIN ZHING, RTOG PA DE'I ZHEN YUL RIGS PAS 'GOG PA DANG, SNGAR BSHAD PA'I SNGON 'DZIN MIG SHES LA SNGON PO JI LTAR SNANG BA LTAR DU GRUB PA 'GOG PA GNYIS DON GCIG LA, DE LTAR YANG SNGON 'DZIN MIG SHES DE CHOS KYI BDAG 'DZIN

@035A *, ,SOGS SU 'DOD PA MIN NO, ,DES NA RNAM RIG PA RNAMS SNGON 'DZIN MIG SHES DANG, DES DRANGS NAS SKYES PA'I SNGAR BSHAD PA'I RTOG PA DE GNYIS 'KHRUL BA DANG, KHYAD PAR RTOG PA DE NYID ZHEN YUL LA 'KHRUL BA'I LOG SHES SU YANG 'DOD
CING, MDO SDE PA RNAMS SNGAR BSHAD PA'I SNGON 'DZIN MIG SHES DE NYID MA 'KHRUL BA DANG, MIG SHES DE LA SNGON PO JI LTAR SNANG BA LTAR DU GRUB PAR 'DZIN PA'I RTOG PA'I 'DZIN STANGS KYANG DON MTHUN DU 'DOD LA, SNGON PO SNGON PO ZHES BRJOD PA'I SGRA'I
BRJOD BYA YIN PA'I CHA LTA BU RANG LDOG RTOG BTAGS SU GRUB KYANG, SNGON PO SNGON PO ZHES PA'I SGRA 'JUG PA'I GZHIR RANG GI MTSAN NYID KYIS GRUB PAR 'DOD PA'I DON SMRA GNYIS KYI LUGS DANG RNAM RIG PA'I LUGS GNYIS GTAN NAS MI MTSUNGS SO, ,DE
GNYIS MI MTSUNGS PA'I RGYU MTSAN YANG GO SLA BAR BYAS NA, RNAM RIG PA'I SKABS 'DIR SNGON PO SNGON PO 'DZIN PA'I RTOG PA'I ZHEN GZHIR RANG GI MTSAN NYID KYIS MA GRUB PA NI RTOG PA'I ZHEN GZHI'I RANG LDOG TZAM LA MI ZER GYI, DE'I GZHI LDOG TU GYUR
PA BAG CHAGS BRTAN BYUNG GI DBANG SHES LA SNGON PO 'DI SNGON PO'O ZHES SOGS KYI THA SNYAD GANG LA 'JUG PA'I GZHIR SNANG BA'I SNANG TSUL LTAR GYI DON LA 'DOD LA, MDO SDE PA'I LUGS LA DBANG SHES DE DAG SNANG YUL LA MA 'KHRUL BAS DE DAG GI SNANG TSUL
LTAR GYI DON LA RANG GI MTSAN NYID KYIS GRUB PAS KHYAB PAR 'DOD PA YIN NO, ,DES NA RNAM RIG PA'I SKABS 'DIR SNGON PO NGO BO DANG KHYAD PAR GYI THA SNYAD KYI GZHIR RANG GI MTSAN NYID KYIS GRUB PAR SNANG BA NI MNGON PAR BRJOD PA'I BAG CHAGS KYI YUL

@035B SNANG BA'I RNAM RIG DANG, DE LA SNGON PO SNGON POR SNANG BA NI RIGS MTHUN PA'I BAG CHAGS KYI YUL SNANG BA'I RNAM RIG YIN ZHING, SNGON PO SNGON 'DZIN RTOG PA'I ZHEN GZHIR GYUR PA'I SNGON PO RANG GI MTSAN NYID KYIS GRUB KYANG, SNGON PO SNGON 'DZIN
RTOG PA'I ZHEN GZHIR RANG GI MTSAN NYID KYIS MA GRUB PAS DE RNAMS KYI KHYAD PAR LEGS PAR PHYED DGOS SO, ,SNGON PO SNGON 'DZIN RTOG PA'I ZHEN GZHI YIN PA'I DON YANG SNGON 'DZIN DBANG SHES LA SNGON PO NGO BO DANG KHYAD PAR GYI THA SNYAD KYI GZHIR SNGON
PO RANG GI GNAS TSUL GYI NGOS NAS SNANG BA BZHIN DU SNANG BA'I SNANG BA DE LA RJES KYI RTOG PAS ZHEN NAS 'DI SNGON PO'O ZHES SOGS KYI THA SNYAD BYED CING, SNGON 'DZIN DBANG SHES LA SNGON PO SNANG TSUL DE LTAR DU GRUB PAR YANG RTOG PAS ZHEN PA'I SGO NAS
SNGAR RANG RGYUD LA YOD PA'I MNGON PAR BRJOD PA'I BAG CHAGS YANG DANG YANG DU GSO BAR BYED PAS DE'I PHYIR SNGON 'DZIN DBANG SHES LA TSUL DE LTAR DU SNANG BA'I SNGO SOGS DE LA RTOG PA'I ZHEN GZHI ZHES BZHAG PA YIN PAS MDO SDE PA SOGS KYI SKABS SU
GZUGS SOGS RTOG PA'I ZHEN YUL YIN PA TZAM DANG MI 'DRA'O, ,SGRO 'DOGS KYI MTHA' NGOS BZUNG BA BSHAD ZIN TO,, GNYIS PA DE JI LTAR DGAG PA'I TSUL LA GNYIS, DGAG PA DNGOS DANG, DE LA RTZOD PA SPANG BA'O,, DANG PO NI, DGONGS
'GREL LAS ZHES PA NAS, SGO TZAM ZHIG BSTAN TE ZHES PA'I BAR TE RIM PA LTAR BRJOD NA, DE YANG DGONGS 'GREL LAS GZHAN DBANG KUN BTAGS KYIS STONG PAR SGRUB PA'I RIGS PA GSAL BAR MA GSUNGS KYANG, DE RTOGS PAR BYA BA'I PHYIR DU BYANG

@036A *, ,SA DANG BSDU BA LAS RIGS PA GSUM GSUM GSUNGS SHING, THEG BSDUS LAS, MING GI SNGA ROL BLO MED PHYIR, ,ZHES SOGS GSUNGS LA, THOG MAR BYANG SA LAS GSUNGS TSUL CUNG ZAD BRJOD NA, BYANG SA LAS, GAL TE CHOS GANG
DAG DANG DNGOS PO GANG DAG LA JI LTAR BRJOD PA 'JUG PA BZHIN DU CHOS DE DAG DANG DNGOS PO DE'I BDAG NYID DU 'GYUR BA NI DE LTAR CHOS GCIG PU DANG DNGOS PO GCIG PU'I NGO BO NYID RNAM PA SNA TSOGS MANG POR 'GYUR BA'I RIGS SO, ,DE CI'I PHYIR
ZHE NA, 'DI LTAR CHOS GCIG PU DANG DNGOS PO GCIG PU LA MANG PO DAG GI RNAM PA SNA TSOGS MANG POR BRJOD CING BTAGS TE ZHES GSUNGS PA'I DON NI, GAL TE GZUGS SOGS KYI CHOS GANG DAG DANG GZHAN DBANG GI DNGOS PO GANG DAG LA 'DI NI GZUGS
SO ZHES SOGS KYI MING GI BRJOD PA JI LTAR 'JUG PA BZHIN DU GZUGS SOGS CHOS DE DAG DANG GZHAN DBANG GI DNGOS PO DE'I BDAG NYID DU RANG GI MTSAN NYID KYIS GRUB PA'I SGO NAS 'JUG PAR 'GYUR NA NI GZUGS LTA BU'I CHOS GCIG PU DANG BUM PA
LTA BU'I DNGOS PO GCIG PU'I NGO BO NYID KYANG RNAM PA SNA TSOGS MANG POR 'GYUR BA'I RIGS TE, RGYU MTSAN CI'I PHYIR ZHE NA, JI LTAR GZUGS LTA BU'I CHOS GCIG PU DANG BUM PA LTA BU'I DNGOS PO GCIG PU LA MING MANG PO DAG GI SGO NAS SNA TSOGS PA MANG
POR BRJOD CING BTAGS PAS CHOG PA'I PHYIR RO, ,NGAG DON NI, LTO LDIR BA LA BUM PA ZHES PA'I MING BRDA LA MI LTOS PAR DNGOS PO'I DBANG GIS 'JUG CING LTO LDIR BA BUM PA ZHES PA'I MING 'JUG PA'I 'JUG GZHIR RANG GI MTSAN NYID KYIS GRUB NA,

@036B LTO LDIR BA CHOS CAN, KHYOD LA MING MI 'DRA BA DU MA BTAGS PA NA MING DU MA YOD PA LTAR KHYOD KYANG DU MAR 'GYUR BAR THAL, KHYOD MING DU MA 'JUG PA'I 'JUG GZHIR RANG GI MTSAN NYID KYIS GRUB PA'I PHYIR ZHES PA'O, ,YANG BYANG SA LAS, DE LTAR NA
DNGOS PO SNGAR BYUNG BA LA PHYIS DE LA DGA' MGUR 'DOGS PA'I TSIG GIS NYE BAR 'DOGS NA NI 'DOGS PA'I TSIG GIS NYE BAR 'DOGS PA'I SNGA ROL TU 'DOGS PA'I TSIG GIS NYE BAR MA BTAGS PA'I TSE CHOS DE DANG DNGOS PO DE NGO BO NYID MED PA KHO NAR
'GYUR RO, ,ZHES GSUNGS LA, DE'I DON NI, LTO LDIR BA LTA BU'I DNGOS PO SNGAR BYUNG LA, PHYIS DE LA DGA' MGUR MING 'DOGS PA'I TSIG GI 'DI'I MING LA BUM PA ZHES BYA'O ZHES NYE BAR 'DOGS PA YIN NA NI, LTO LDIR BA LA BUM PA ZHES PA'I MING
'DOGS PA'I TSIG GIS NYE BAR 'DOGS PA'I SNGA ROL TU BUM PA ZHES PA'I MING 'DOGS PA'I TSIG GIS 'DI BUM PA'O ZHES NYE BAR MA BTAGS PA'I TSE LTO LDIR BA BUM PA DE'I DNGOS PO'I NGO BO NYID MED PA KHO NA STE GTAN NAS MED PAR 'GYUR TE, DE'I TSE
DE LA BUM PA ZHES PA'I THA SNYAD MED PA'I PHYIR, 'DOD NA, LTO LDIR BA BUM PA ZHES PA'I MING 'JUG PA'I GZHIR RANG BZHIN GYIS GRUB PA NYAMS SO, ,YANG NA 'DI LTAR BSHAD DE, LTO LDIR BA LA BUM PA ZHES PA'I MING 'JUG PA DE LTO LDIR BA'I DNGOS PO
SNGAR BYUNG BA LA PHYIS DE LA DGA' MGUR 'DOGS PA'I TSIG GIS 'DI'I MING LA BUM PA ZHES BYA'O ZHES NYE BAR 'DOGS PA YIN NAM, LTO LDIR BA GRUB TZAM NYID NAS BUM PA ZHES PA'I MING RANG CHAS SU BYUNG BA GANG YIN, DANG PO LTAR NA LTO LDIR BA LA BUM

@037A *, ,PA ZHES PA'I MING 'DOGS PA'I TSIG GIS MING NYE BAR 'DOGS PA'I SNGA ROL TU BUM PA ZHES MING 'DOGS PA'I TSIG GIS LTO LDIR BA LA BUM PA ZHES PA'I MING NYE BAR MA BTAGS PA'I TSE LTO LDIR BA'I CHOS DE DANG DNGOS PO DE BUM PA'I NGO BO NYID
DU MED PA KHO NAR 'GYUR BAR THAL, LTO LDIR BA LA BUM PA ZHES PA'I MING 'JUG PA DE LTO LDIR BA'I DNGOS PO SNGAR BYUNG BA LA PHYIS BUM PA'O ZHES MING 'DOGS PA YIN PA'I PHYIR, 'DOD NA, LTO LDIR BA BUM PA ZHES PA'I MING 'JUG GZHIR RANG GI MTSAN
NYID KYIS MA GRUB PAR THAL, LTO LDIR BA LA BUM PA ZHES PA'I MING 'JUG PA DE BRDA LA LTOS PA'I PHYIR, GNYIS PA LTAR NA, BUM PA ZHES PA'I BRDA MI SHES PA'I GANG ZAG GIS LTO LDIR BA MTHONG BA'I TSE NA'ANG BUM PA'O SNYAM PA'I BLO SKYE BAR THAL, LTO LDIR BA
LA BUM PA ZHES PA'I MING 'JUG PA DE BRDA LA MI LTOS PAR BUM PA ZHES PA'I MING 'JUG PA'I 'JUG GZHIR LTO LDIR BA RANG GI DNGOS PO'I NGOS NAS GRUB PA'I PHYIR, ZHES DON SMRA SDE GNYIS LA BRTAG PA BYAS PA'I SGO NAS SKYON BRJOD TSUL LA SBYAR KYANG RUNG
BAR SEMS SO, ,YANG BYANG SA LAS, GZUGS LA GZUGS ZHES PA'I TSIG MED BZHIN DU GZUGS KYI BLO 'JUG PAR 'GYUR BA'I RIGS NA ZHES SOGS KYI DON NI, SNGON PO GZUGS ZHES PA'I SGRA 'JUG PA'I 'JUG GZHIR RANG GI MTSAN NYID KYIS MA GRUB
STE; DE GRUB NA SNGON PO 'DI GZUGS YIN NO ZHES TSIG GIS 'DOGS PA MED BZHIN DU YANG SNGON PO MTHONG TZAM NYID NAS 'DI GZUGS SO SNYAM PA'I BLO 'JUG PAR 'GYUR RIGS PA LAS DE LTAR MI 'GYUR BA'I PHYIR, ZHES PA STE, BYANG SA NAS 'BYUNG

@037B BA'I TSUL PHYOGS TZAM ZHIG BRJOD ZIN LA, RNAM PAR GTAN LA DBAB PA BSDU BA LAS, CHOS DE DAG GI NGO BO NYID GANG YIN PAR BRJOD PAR BYA ZHE NA, SMRAS PA, BRJOD DU MED PA'I NGO BO NYID YIN NO, ,DE DAG GI MTSAN NYID JI LTA BUR BLTA BAR BYA ZHE NA,
SMRAS PA, SGYU MA LTA BU'I MTSAN NYID YIN GYI MED PA NYID NI MA YIN TE, ZHES GSUNGS PA NI KUN BTAGS 'DOGS PA'I GZHI GZHAN DBANG NGOS BZUNG NAS DE SGYU MA DANG 'DRA BA DANG BDEN GRUB TU STON PA YIN TE, RIM PA LTAR BSHAD NA, DON SMRA BA GNYIS
NA RE, KUN BTAGS 'DOGS PA'I GZHI MA BTAGS PA'I SNGA ROL GYI GZHAN DBANG GI CHOS DE DAG GI NGO BO GANG YIN PAR BRJOD PAR BYA ZHE NA, DE'I NGO BO GZHAG TU YOD DE, 'DOGS BYED KYI SGRA DANG RTOG PAS MING GI BRDA GANG YANG MA SBYAR BA'I GZHAN
DBANG DE BRJOD DU MED PA'I NGO BO NYID YIN PA'I PHYIR, GZHAN DBANG DE DAG GI MTSAN NYID JI LTA BU YIN PAR BLTA BAR BYA ZHE NA, DE'I LAN SMRAS PA, BRJOD DU MED PA'I DNGOS PO GZHAN DBANG DE SGYU MA LTA BU'I MTSAN NYID CAN YIN GYI BDEN PAR MED PA
NI MA YIN TE, 'BRAS BU SKYED NUS KYI RDZAS KYI NGO BO YIN PA'I PHYIR, t'IKA BYED KHA CIG GIS 'DI SGRO 'DOGS KYI MTHA' 'GOG BYED KYI RIGS PA'I RNAM GRANGS GCIG TU BYAS GNANG BA NI LUNG DON MA GO BA'I NONGS PA'O, ,DE NAS BSDU BA LAS, GAL TE
NGO BO NYID GANG GIS RGYU MTSAN RNAM PAR BZHAG PA DE LA DE DANG MTHUN PA NYID KYI MING NYE BAR 'DOGS PAR BYED PA'I PHYIR NYE BAR 'DOGS PA NI RGYU MTSAN LA RAG LAS PA YIN NO ZHE NA, ZHES PA NI BRJOD DU MED PA'I DNGOS PO GZHAN DBANG GI STENG DU KUN

@038A *, ,BTAGS 'DOGS TSUL JI LTA BU ZHES DON SMRA SDE GNYIS LA DRIS PA NA DE GNYIS NA RE, GAL TE KUN BTAGS KYI NGO BO NYID 'DOGS BYED SGRA DANG RTOG PA GANG GIS RGYU MTSAN RNAM PAR BZHAG PA GZHAN DBANG GI CHOS LTO LDIR BA LTA BU DE LA DE DANG
MTHUN PA NYID KYI MING BUM PA ZHES NYE BAR 'DOGS PA'I PHYIR MING NYE BAR 'DOGS PA NI RGYU MTSAN GZHAN DBANG LA RAG LAS PA YIN NO ZHE NA ZHES PHYOGS SNGA BRJOD PA NI, RNAM PAR RIG PA RANG YANG DE LTAR MI BZHED PA MIN GYI, DON SMRA SDE GNYIS KYIS
LTO LDIR BA BUM PA ZHES PA'I MING 'JUG PA'I GZHIR RANG GI MTSAN NYID KYIS GRUB PAR KHAS BLANGS NAS, YANG LTO LDIR BA LA BUM PA ZHES PA'I MING 'DOGS BYED KYIS BTAGS PA LA BLTOS NAS 'JUG GO ZHE NA DE GNYIS 'GAL BAR STON PA YIN TE, GNOD
BYED KYI RIGS PA YANG BSDU BA LAS, DES NA NYE BAR 'DOGS PA'I SNGA ROL NA JI LTAR MING RNAM PAR GZHAG PA BZHIN DU RGYU MTSAN LA DE'I BLO 'BYUNG BAR 'GYUR BA DANG, RGYU MTSAN GCIG LAS NYE BAR 'DOGS PA MANG BA'I PHYIR DANG, SNA TSOGS PA'I PHYIR
BDAG NYID MANG PO THOB PAR 'GYUR BAS DE'I PHYIR NYE BAR 'DOGS PA'I RGYU MTSAN LA RAG LAS PAR MI RUNG NGO ZHES GSUNGS LA, DON GO BDE BAR BRJOD NA, DON SMRA GNYIS KYI LUGS LA BUM PA ZHES PA'I MING NYE BAR 'DOGS PA'I RGYU MTSAN TE LTO LDIR
BA LA MING DE BTAGS PA LA RAG LAS PAR MI RUNG BAR THAL, DE GNYIS KYI LUGS LA LTO LDIR BA LA BUM PA ZHES PA'I MING 'JUG PA'I 'JUG GZHIR RANG GI MTSAN NYID KYIS GRUB PA'I PHYIR, GZHAN YANG, LTO LDIR BA BUM PA ZHES PA'I MING 'JUG PA'I

@038B 'JUG GZHIR RANG GI MTSAN NYID KYIS GRUB PAR 'DOD PA LA SKYON 'DI LTAR YOD DE, LTO LDIR BA CHOS CAN, KHYOD LA BUM PA ZHES PA'I MING NYE BAR 'DOGS PA'I SNGA ROL NA YANG JI LTAR BUM PA ZHES PA'I MING RNAM PAR GZHAG PA STE BTAGS ZIN PA BZHIN
DU RGYU MTSAN LTO LDIR BA MTHONG TZAM NYID NAS 'DI BUM PA'O SNYAM PA'I BLO 'BYUNG BAR 'GYUR BAR THAL, KHYOD BUM PA ZHES PA'I MING 'JUG PA'I 'JUG GZHIR RANG GI MTSAN NYID KYIS GRUB PA'I PHYIR, 'DI NI MING GI SNGA ROL BLO MED PHYIR, ,ZHES SOGS
DANG DON GCIG GO ,GZHAN YANG RGYU MTSAN GZHAN DBANG GCIG NYID LA YANG MING MANG PO NYE BAR 'DOGS PA'I PHYIR DANG MING SNA TSOGS PA 'JUG PA MTHONG BA'I PHYIR GZHAN DBANG BA'I BDAG NYID GCIG PU DE NYID DON MANG PO YIN PAR 'GYUR TE, DE
MING MANG PO 'JUG PA'I 'JUG GZHIR RANG GI MTSAN NYID KYIS GRUB PA'I PHYIR RO, ,DES NA BYANG SA DANG BSDU BA LAS 'BYUNG BA'I TSUL PHYOGS TZAM ZHIG BRJOD ZIN TO,, DA NI THEG BSDUS LAS JI LTAR 'BYUNG BA'I TSUL BRJOD PAR BYA STE, DE YANG THEG
BSDUS LAS, GZHAN GYI DBANG GI NGO BO NYID NGO BO DANG KHYAD PAR DU KUN BTAGS PA'I BDAG NYID DU RANG GI MTSAN NYID KYIS GRUB PAR JI LTAR SNANG BA DE NYID GZHAN DBANG DE'I BDAG NYID YIN PAR CIS MNGON ZHE NA, ZHES DRI BA BKOD NAS DE'I LAN DU,
MING GI SNGA ROL BLO MED PHYIR, ,MANG BA'I PHYIR DANG MA NGES PHYIR, ,DE YI BDAG NYID BDAG MANG DANG, ,BDAG 'DRES 'GAL BA'I 'GRUB PAR 'GYUR, ,ZHES RIGS PA GSUM GSUNGS PA'I RIGS PA DANG PO CHOS DE'I BDAG NYID DU 'GAL BAS GZHAN

@039A *, ,DBANG KUN BTAGS KYIS STONG PA'I GRUB TSUL GO SLA BAR BRJOD NA DON SMRA SDE GNYIS NA RE, LTO LDIR BA BUM PA ZHES PA'I MING 'JUG PA'I 'JUG GZHIR RANG GI MTSAN NYID KYIS GRUB BO ZHE NA, LTO LDIR BA CHOS CAN, KHYOD BUM PA ZHES PA'I THA
SNYAD KYI GZHIR 'JOG PA DE BRDA LA GTAN NAS MI LTOS PAR THAL, KHYOD BUM PA ZHES PA'I THA SNYAD 'JUG PA'I GZHIR KHYOD RANG GI DNGOS PO'I GNAS TSUL GYI NGOS NAS RANG GI MTSAN NYID KYIS GRUB PA'I PHYIR RO, ,'DOD NA DE CHOS CAN, KHYOD LA BUM
PA'O SNYAM PA'I BLO SKYE BA BRDA LA MI LTOS PAR THAL, 'DOD PA'I PHYIR, 'DOD NA DE CHOS CAN, KHYOD LA BUM PA ZHES PA'I MING MA BTAGS PA'I SNGA ROL TU'ANG KHYOD MTHONG TZAM NYID NAS BUM PA'O SNYAM PA'I BLO SKYE BAR THAL, DE LTAR THAL BA LAS LTO LDIR BA
CHOS CAN, KHYOD BUM PA ZHES PA'I MING 'JUG PA'I 'JUG GZHIR RANG GI MTSAN NYID KYIS MA GRUB STE, KHYOD LA BUM PA ZHES MING MA BTAGS PA'I SNGA ROL TU KHYOD MTHONG TZAM NYID NAS BUM PA'O SNYAM PA'I BLO SKYE BA MED PA'I PHYIR RO, ,RIGS PA GNYIS
PA DON GCIG NYID DON GYI BDAG NYID MANG POR 'GAL BAS 'GRUB PA NI, BRGYA BYIN CHOS CAN, KHYOD LA DBANG PO DANG BRGYA BYIN DANG GRONG 'JOMS LA SOGS PA'I MING DU MA 'JUG PA DE, KHYOD LA MING DE DAG DNGOS PO'I DBANG GIS 'JUG PAR THAL,
KHYOD MING DE DAG 'JUG PA'I 'JUG GZHIR RANG GI MTSAN NYID KYIS GRUB PA'I PHYIR, 'DOD NA BRGYA BYIN GCIG PU DE NYID MING DU MA LTAR DON YANG DU MAR GNAS PAR THAL LO, ,DE LTAR THAL BA LAS, BRGYA BYIN CHOS CAN, KHYOD MING DU MA 'JUG PA'I

@039B 'JUG GZHIR RANG GI MTSAN NYID KYIS MA GRUB STE, KHYOD DU MA MA YIN PA'I PHYIR, RIGS PA GSUM PA DON MA 'DRES PA'I NGO BO 'DRES PAR 'GAL BAS 'GRUB PA NI, SHAR NUB KYI NYER SBAS GNYIS CHOS CAN, KHYOD GNYIS LA NYER SBAS ZHES PA'I MING
GCIG THUN MONG DU 'JUG PA'I TSE KHYOD GNYIS LA NYER SBAS ZHES PA'I MING DE DNGOS DBANG GIS 'JUG PAR THAL, KHYOD GNYIS NYER SBAS ZHES PA'I MING 'JUG PA'I 'JUG GZHIR RANG GI MTSAN NYID KYIS GRUB PA'I PHYIR, 'DOD NA, DE CHOS CAN, KHYOD
GNYIS MING GCIG PA LTAR DON YANG GCIG PAR THAL LO, ,DE LTAR THAL BA LAS, SHAR NUB KYI NYER SBAS GNYIS CHOS CAN, KHYOD GNYIS NYER SBAS ZHES MING GCIG 'JUG PA'I 'JUG GZHIR RANG GI MTSAN NYID KYIS MA GRUB STE, KHYOD GNYIS DON GCIG
MA YIN PA'I PHYIR RO, ,GZUGS SOGS RTOG PA'I ZHEN GZHI ZHES SOGS KYI DON NI, LTO LDIR BA BUM PA'O SNYAM DU MI SHES PA'I BYIS PA CHUNG NGU LA YANG LTO LDIR BA RTOG PA'I ZHEN GZHIR RANG GI MTSAN NYID KYIS GRUB PAR 'DZIN PA YOD DE, DE 'DRA'I BYIS
PA'I MIG GI SHES PA LA LTO LDIR BA THA SNYAD KYI GZHIR LTO LDIR BA KHO RANG GI DNGOS PO'I GNAS TSUL GYI NGOS NAS SNANG BA'I PHYIR RO, ,DES NA LTO LDIR BA RTOG PA'I ZHEN GZHIR RANG GI MTSAN NYID KYIS GRUB PAR 'DZIN PA LHAN SKYES NI 'DI 'DRA BA'I RIGS YIN
LA; 'GOG TSUL NI SNGAR GYI DES SHES PAR NUS SO, ,BYANG SAR DON LNGAR YOD LA, ZHES SOGS GSUNGS PA NI SNGAR BSHAD ZIN LA, DE NAS GANG LA BRDA 'DOGS PA'I ZHES SOGS KYIS NI DON SMRA SDE GNYIS KYIS SNGAR GYI RIGS PA LA SKYON SPONG TSUL

@040A *, ,STON PA YIN TE, DE YANG DON SMRA GNYIS NA RE, LTO LDIR BA BRDA'I DNGOS YUL YIN PA DE LTO LDIR BA DE'I NGO BOR RANG GI MTSAN NYID KYIS GRUB PA NA LTO LDIR BA BUM PAR GO BA LTO LDIR BA LA BUM PA'O ZHES PA'I BRDA 'BREL BYAS PA LA LTOS MED
DU LTO LDIR BA MTHONG TZAM NYID NAS BUM PA'O SNYAM DU BLO SKYE BAR 'GYUR BA'I SKYON YOD NA YANG, LTO LDIR BA BUM PA ZHES PA'I BRDA'I DNGOS YUL DU RANG GI MTSAN NYID KYIS GRUB PAR KHAS BLANGS PA LA DE 'DRA'I SKYON MI 'JUG GO ZHES NYAN THOS SDE PA DAG
SMRA MOD KYANG DE TZAM GYIS SKYON SPONG BAR MI NUS TE, LTO LDIR BA LA BUM PA ZHES PA'I BRDA MA SBYAR BA'I SNGA ROL TU YANG LTO LDIR BA BUM PA'O SNYAM PA'I BLO SKYE BAR THAL, LTO LDIR BA BUM PA ZHES PA'I BRDA'I DNGOS YUL DU RANG GI MTSAN NYID KYIS GRUB PA'I
PHYIR, ZHES SOGS SNGAR BZHIN RIGS BSGRES NAS BKAG PAS CHOG PA'I PHYIR, DE LTAR NA LTO LDIR BA BUM PA'I THA SNYAD KYI GZHI YIN PA'I CHA LTA BU NI MING DANG BRDAS BZHAG TZAM GYI KUN BTAGS YIN YANG TSAD MAS GRUB PA YIN ZHING, LTO LDIR BA BUM
PA ZHES PA'I THA SNYAD KYI GZHIR RANG GI MTSAN NYID KYIS GRUB PA NI MING DANG BRDAS BZHAG PA TZAM GYI KUN BTAGS YIN YANG, THA SNYAD DU'ANG GZHI MA GRUB PAS MING DANG BRDAS BZHAG PA TZAM LA TSAD MAS GRUB MA GRUB GNYIS SU YOD LA, DE LTA NA YANG
MING DANG BRDAS BZHAG TZAM YIN PHYIN CHAD LA RGYU 'BRAS SU MI RUNG BA SEMS TZAM PA RNAMS BZHED DO, ,RGYUS 'BRAS BU BSKYED PHYIN CHAD BDEN PAR GRUB PA'I RGYUS BDEN PAR GRUB PA'I 'BRAS BU BSKYED DGOS KYI, THAL 'GYUR BA BZHIN DU MING RKYANG BTAGS

@040B YOD LA RGYU 'BRAS KYI RNAM GZHAG SEMS TZAM PAS 'JOG MI SHES LA, DE'I GNAD KYIS GZHAN DBANG BDEN PAR MA GRUB NA GZHAN DBANG GTAN MED DU 'GYUR BAR 'DOD PA YIN TE, DON SMRA SDE GNYIS KYANG 'DI DANG 'DRA'O, ,DON SMRA SDE GNYIS KYIS
GZUGS GZUGS 'DZIN RTOG PA'I ZHEN GZHI DANG, GZUGS GZUGS ZHES PA'I SGRA 'JUG PA'I 'JUG GZHIR GZUGS RANG GI DNGOS PO'I GNAS TSUL GYI RANG NGOS NAS GRUB PA BKAG NA DE GNYIS KYIS GZUGS YOD PA TZAM DU'ANG 'JOG MI SHES TE, GZUGS
'DZIN DBANG SHES LA GZUGS NGO BO DANG KHYAD PAR GYI THA SNYAD KYI GZHIR GZUGS KHO RANG GI DNGOS PO'I GNAS TSUL GYI NGOS NAS SNANG BA DE SNANG BA LTAR DU GRUB PAR DON SMRA SDE GNYIS 'DOD PA'I PHYIR RO, ,GZUGS RKYANG PAR MA ZAD CHOS CI 'DRA ZHIG YIN
NA'ANG, RANG 'DZIN RTOG PA'I ZHEN GZHIR RANG GI MTSAN NYID KYIS GRUB PA KHEGS NA DON SMRA SDE GNYIS KYIS DE DAG YOD PAR 'JOG MI SHES LA, DE YANG NAM MKHA' LTA BU ZHIG LA MTSON NA, NAM MKHA' 'DZIN PA'I RTOG PA'I ZHEN GZHIR NAM MKHA' KHO
RANG GI GNAS TSUL GYI NGOS NAS GRUB PA KHEGS NA NAM MKHAR 'JOG MI SHES ZHES PA LTA BU'O, ,DES NA SKABS 'DI'I RANG GI MTSAN NYID KYIS GRUB PA'I DON NI DE LTAR YIN GYI, TSAD MA PA LA GRAGS PA'I DON BYED NUS PA LA RANG MTSAN DU BYAS PA'I RANG
MTSAN NI MA YIN TE, DON SMRA SDE GNYIS KYIS NAM MKHA' DON BYED NUS PA LA RANG MTSAN DU BYAS PA'I RANG MTSAN DER MA GRUB PAR RTOGS KYANG, SPYIR NAM MKHA' RANG GI MTSAN NYID KYIS GRUB PAR 'DZIN PAR BSHAD MA THAG PA LTAR YIN PA'I PHYIR RO, ,DE LA

@041A *, ,KHO NA RE, GZUGS RTOG PA'I ZHEN GZHI YIN PA DE RANG GI MTSAN NYID KYIS MA GRUB NA RNAM SHES RTOG PA'I ZHEN GZHI YIN PA YANG RANG GI MTSAN NYID KYIS MA GRUB PAR 'GYUR LA, DE LTAR NA RNAM SHES KYANG RANG GI MTSAN NYID KYIS MA GRUB
PAR 'GYUR RO ZHE NA, RNAM SHES RTOG PA'I ZHEN GZHI YIN ZHING, RNAM SHES RTOG PA'I ZHEN GZHI YIN PA RANG GI MTSAN NYID KYIS MA GRUB KYANG RNAM SHES RANG GI MTSAN NYID KYIS GRUB STE, BUM MED MED DGAG YIN ZHING BUM PAS DAG PA'I SA PHYOGS BUM
MED YIN LA, MED DGAG DANG DNGOS PO'I GZHI MTHUN MI SRID KYANG BUM PAS DAG PA'I SA PHYOGS DNGOS PO YIN PA MI 'GAL BA'I PHYIR RO, ,DES NA, MING NI GANG DANG GANG GIS SU, ,ZHES SOGS NYAN THOS SDE PA LA GRUB PA'I MDO YIN YANG RNAM RIG
PA DANG NYAN THOS SDE PA GNYIS MDO DE'I DON 'CHAD TSUL LA KHYAD PAR YOD DE, LTO LDIR BA BUM PA ZHES PA'I MING 'JUG PA'I 'JUG GZHIR RANG GI MTSAN NYID KYIS GRUB PAS STONG PA DE MDO DE'I DON YIN PA RNAM RIG PA BZHED CING, NYAN THOS SDE PA RNAMS
LTO LDIR BA BUM PA ZHES PA'I SGRA'I DNGOS KYI BRJOD BYA YIN PA'I CHA LTA BU RANG GI MTSAN NYID KYIS MA GRUB PAR MDO DES BSTAN PAR BZHED PA'I PHYIR, DPER NA PHAL CHEN SDE PA'I GZHUNG NAS RTZA BA'I RNAM SHES ZHES BSHAD PA NYAN THOS SDE PA RNAMS KYIS YID
KYI RNAM SHES LA 'DOD KYANG, SEMS TZAM PAS THEG BSDUS SU KUN GZHI'I RNAM SHES LA BSHAD PA YIN NO, ,DE DAG NI GANG BRDA 'DOGS PA'I ZHES PA NAS BZUNG STE, BSHAD PA YIN NO ZHES PA'I BAR GYI DGONGS PA PHYIN CI MA LOG PAR BSHAD PA YIN NO, ,DE

@041B NAS SNGAR BSHAD PA'I ZHES SOGS KYIS KUN BTAGS RANG GI MTSAN NYID KYIS GRUB PAR 'DZIN PA SHES SGRIB DANG, DES GZUNG BA LTAR GYIS GRUB PAS STONG PA RNAM DAG GI DMIGS PA MTHAR THUG TU BSTAN NAS, NGO BO DANG KHYAD PAR DU KUN BTAGS PA'I
KUN BTAGS RANG GI MTSAN NYID KYIS GRUB PAS STONG PAR RTOGS PAS GZUNG 'DZIN DON GZHAN BKAG PA'I RNAM PAR RIG PA TZAM LA JI LTAR 'JUG SNYAM NA ZHES PA NAS, SGO TZAM ZHIG BSTAN TO ZHES PA'I BAR GYIS 'CHAD PAR MDZAD PA YIN LA, DE YANG
RIM PA LTAR BSHAD NA, GZUGS NAS RNAM MKHYEN GYI BAR GYI CHOS RNAMS MING GI THA SNYAD KYIS 'DOGS PA'I GNAS DANG RNAM RTOG GI ZHEN GZHI YIN PA DE RANG GI MTSAN NYID KYIS GRUB PA KHEGS NA GZUGS NAS RNAM MKHYEN GYI BAR GYI CHOS THAMS CAD
PHYI ROL GYI DON MED PA'I SEMS TZAM GYI BDAG NYID DU RTOGS PAR 'GYUR TE, GZUGS SOGS KYI CHOS RNAMS GZUGS 'DZIN PA'I RTOG PA LA NGO BO DANG KHYAD PAR GYI THA SNYAD KYI GZHIR GZUGS SOGS RANG GI DNGOS PO'I GNAS TSUL GYI NGOS NAS SNANG BA
DE LTAR DU GRUB PA BKAG PA NA RTOG PA LA GZUGS SOGS NGO BO DANG KHYAD PAR GYI THA SNYAD KYI GZHIR SNANG BA NI GZUGS SOGS KYI DNGOS PO'I GNAS TSUL GYI NGOS NAS TSUR RANG 'DRA'I RNAM PA GTAD PA'I SGO NAS SHAR BA MA YIN GYI, NANG SHES PA'I BDAG
NYID MNGON PAR BRJOD PA'I BAG CHAGS KYI DBANG GIS NGO BO DANG KHYAD PAR GYI THA SNYAD KYI GZHIR PHYI ROL GZUGS SOGS KYI RNAM PAR SNANG BA LA RTOG PA 'KHRUL PAS DE LTAR GRUB PAR ZHEN PA TZAM DU ZAD DO SNYAM DU GZUNG 'DZIN DON GZHAN GYIS STONG PA'I

@042A *, ,RNAM PAR RIG PA TZAM LA 'JUG PAR 'GYUR BA'I PHYIR RO, ,DON DE GNYIS THEG BSDUS LAS, TSOL BA BZHI DANG YONGS SU SHES PA BZHI'I SGO NAS RNAM PAR RIG PA TZAM LA 'JUG PAR GSUNGS PA DANG SBYAR BAR BZHED NAS, 'DI LTAR BYANG
CHUB SEMS DPA' ZHES SOGS THEG BSDUS KYI LUNG KHUNGS SU 'DREN PAR MDZAD PA YIN LA, LUNG GI 'BRU SNON PA TZAM BYAS NA 'DI LTAR BYANG CHUB SEMS DPA' SBYOR LAM PA TSOL BA BZHI'I SGO NAS RNAM PAR RIG PA TZAM GYI DE KHO NA NYID MNGON SUM DU RTOGS
PA'I MTHONG LAM YONGS SU SHES PA BZHI'I BDAG NYID CAN LA 'JUG PAR BYED PA YIN LA, DE YANG 'TSOL BA BZHI'I DANG PO MING YONGS SU 'TSOL BA'I SGO NAS RNAM PAR RIG PA TZAM DU 'JUG TSUL GZHAG TU YOD DE, YI GE STE LTO LDIR BA'I MING BUM PA
ZHES PA DANG, DON LTO LDIR BA SNANG BA'I YID KYI RJOD PA STE RTOG PA LA LTO LDIR BA'I YI GE STE BUM PA ZHES PA'I MING DE YANG LTO LDIR BA LA GLO BUR DU BTAGS PA'I YID KYI RJOD PA STE RTOG PA'I BDAG NYID TZAM DU ZAD PAR YANG DAG PAR RTOGS PA'I SGO NAS TE,
LTO LDIR BA'I MING 'TSOL BA'I SGO NAS DE LTAR DU MNGON SUM DU RTOGS PA'I MING YONGS SU SHES PA LA 'JUG PA YIN PA'I PHYIR RO, ,'TSOL BA BZHI'I GNYIS PA DON YONGS SU 'TSOL BA'I SGO NAS RNAM PAR RIG PA TZAM DU 'JUG TSUL YANG GZHAG TU YOD
DE; YI GE STE BUM PA ZHES PA'I MING LA BRTEN NAS TE MING 'JUG PA'I 'JUG GZHIR GYUR PA'I DON LTO BA LDIR BA DE YANG YID KYI RJOD PA'I BDAG NYID TZAM DU ZAD PA NYID DU YANG DAG PAR RTOGS PA'I DNGOS PO YONGS SU 'TSOL BA'I SGO NAS DE LTAR DU MNGON

@042B SUM DU RTOGS PA'I DNGOS PO YONGS SU SHES PA LA 'JUG PA'I PHYIR RO, ,'TSOL BA GSUM PA NGO BO NYID DU 'DOGS PA YONGS SU 'TSOL BA'I SGO NAS RNAM PAR RIG PA TZAM LA 'JUG TSUL YANG GZHAG TU YOD DE, LTO LDIR BA LA BUM PA ZHES PA'I MING DU
BTAGS PA'I NGO BO DE YANG 'DI BUM PA'O ZHES NGO BO NYID DANG, 'DI BUM PA'I SKYE BA'O ZHES KHYAD PAR DU BTAGS PAR ZAD PA TZAM DU YANG DAG PAR RTOGS LA, RGYU MTSAN DE'I PHYIR YID KYI BRJOD PA'I BDAG NYID TZAM DU ZAD PA NYID DU DMIGS PA'I SGO
NAS BUM PA ZHES PA'I MING DANG BCAS PA'I LTO LDIR BA 'DI BUM PA'O ZHES NGO BO NYID DU 'DOGS PA YONGS SU 'TSOL BA'I SGO NAS DE LTAR DU MNGON SUM DU RTOGS PA'I NGO BO NYID DU YONGS SU SHES PA LA 'JUG PA'I PHYIR, 'TSOL BA BZHI PA KHYAD PAR DU 'DOGS
PA YONGS SU 'TSOL BA'I SGO NAS RNAM PAR RIG PA TZAM DU 'JUG TSUL YANG GZHAG TU YOD DE, LTO LDIR BA DANG BUM PA GNYIS KYI MING DON GYI 'BREL BA LA BRTEN NAS 'DI BUM PA'I SKYE BA'O ZHES KHYAD PAR DU 'DOGS PA YONGS SU 'TSOL BA'I SGO NAS DE LTAR
DU MNGON SUM DU RTOGS PA'I KHYAD PAR DU 'DOGS PA YONGS SU SHES PA'I YONGS SHES KYI RNAM PAR RIG PA TZAM LA 'JUG PAR 'GYUR BA'I PHYIR RO, ,DE NAS GAL TE 'DI YID SHES RTOG PA LA ZHES PA NAS, 'GRUB BO ZHES PA'I BAR GYI SNGAR BSHAD PA DE
DAG GIS DBANG SHES LA BLTOS PA'I GZUNG 'DZIN RDZAS GZHAN YANG KHEGS PAR BSTAN NAS, 'O NA RNAM SHES RTOG PA'I ZHEN GZHI ZHES PA NAS DE LA GZHAN GYI 'GAL BA SPONG BA YIN TE, RIM PA LTAR BSHAD NA, KHO NA RE, 'TSOL BA BZHI DANG YONGS SU

@043A *, ,SHES PA BZHI'I SGO NAS RNAM PAR RIG PA TZAM LA 'JUG PA'I TSUL BSHAD PA 'DIS YID SHES RTOG PA LA BLTOS PA'I GZUNG 'DZIN DON GZHAN KHEGS NA'ANG BAG CHAGS BRTAN BYUNG GI DBANG SHES LA SNANG BA'I GZUNG 'DZIN DON GZHAN KHEGS PA
MIN PAS PHYI DON MED PA'I RNAM RIG TZAM LA 'JUG PA JI LTAR 'THAD CE NA, DE'I SKYON MED DE, GZUGS GZUGS 'DZIN RTOG PA'I ZHEN GZHIR RANG GI MTSAN NYID KYIS GRUB PAR RTOGS PA LA BRTEN NAS GZUGS GZUGS 'DZIN DBANG SHES LAS RDZAS
THA DAD DU MED PA'I SHES PA'I BDAG NYID TZAM DU RTOGS PAR 'GYUR BA'I PHYIR TE, GZUGS PHYI ROL DON DU 'DZIN PA'I RTOG PA'I ZHEN GZHIR GZUGS RANG GI DNGOS PO'I GNAS TSUL GYI NGOS NAS MA GRUB PAR RTOGS PA LA BRTEN NAS GZUGS THA SNYAD KYI
GZHIR SNANG BA'I GZUGS 'DZIN DBANG SHES SNANG YUL LA 'KHRUL BAR RTOGS NUS, GZUGS 'DZIN DBANG SHES DE SNANG YUL LA 'KHRUL NA DE LA GZUGS SNANG BA LTAR DU MA GRUB DGOS, GZUGS 'DZIN DBANG SHES LA GZUGS SNANG BA LTAR DU MA GRUB
NA GZUGS GZUGS 'DZIN DBANG SHES LAS RDZAS GZHAN MA YIN DGOS PA'I PHYIR RO, ,KHO NA RE, RNAM SHES RTOG PA'I ZHEN GZHI YIN PA RANG GI MTSAN NYID KYIS MA GRUB PAR RTOGS PA LA BRTEN NAS DE SNANG BA'I RANG RIG SNANG YUL LA 'KHRUL BAR 'GRUB
PAR THAL, RANG RIG LA RNAM SHES RTOG PA'I ZHEN GZHI YIN PA DE RANG GI MTSAN NYID KYIS GRUB PAR SNANG BA'I PHYIR, 'DOD NA RNAM SHES DE MYONG BA GSAL RIG GI NGO BOR RANG GI MTSAN NYID KYIS MA GRUB PAR THAL, RNAM SHES MYONG BYED KYI RANG RIG DE

@043B RANG GI SNANG YUL LA 'KHRUL BA'I PHYIR, THAL 'GYUR DANG PO'I KHYAB PA DNGOS SU KHAS BLANGS SHING, RTAGS KYANG KHAS LEN DGOS TE, GZUGS 'DZIN DBANG SHES LA GZUGS RTOG PA'I ZHEN GZHI YIN PA DE RANG GI MTSAN NYID KYIS GRUB PAR SNANG BAR
KHAS BLANGS PA GANG ZHIG RGYU MTSAN MTSUNGS PA'I PHYIR RO, ,ZHE NA, DE'I SKYON MED DO ZHES STON PA NI, DE'I SKYON MED CES SOGS TE, GZUGS 'DZIN DBANG SHES LA GZUGS RTOG PA'I ZHEN GZHI YIN PA DE RANG GI MTSAN NYID KYIS GRUB PAR SNANG YANG,
RNAM SHES NYAMS MYONG GI RANG RIG LA RNAM SHES RTOG PA'I ZHEN GZHI YIN PA DE MI SNANG STE, GZUGS 'DZIN DBANG SHES LA GZUGS SNANG BA NA GNYIS SNANG DANG BCAS PAR SNANG YANG, RNAM SHES MYONG BA'I RANG RIG RNAM SHES LA GNYIS SNANG NUB PA'I SGO
NAS RNAM SHES MYONG BYED YIN PA'I PHYIR RO, ,KHYAB STE, RTOG PA'I ZHEN GZHI YIN PA DE BLO LA SNANG NA NGES PAR GNYIS SNANG DANG BCAS PA'I TSUL GYIS SNANG DGOS PA'I PHYIR TE, GZUGS RTOG PA'I ZHEN GZHI YIN PA DE RTOG PA LA 'CHAR BA NA NGES PAR GNYIS
SNANG GI RNAM PA CAN DU 'CHAR BA'I PHYIR RO, ,'DI RNAM SHES RANG RIG LA SNANG TSUL LA YANG MTSUNGS PA MA YIN TE, RANG RIG LA RNAM SHES KYI SNANG BA 'CHAR TSUL JI LTAR YIN SNYAM DU BSAMS PA NA, RTOG PA LA MYONG TZAM GYI RNAM PA CAN DU 'CHAR BA'I
PHYIR RO, ,DE LA KHO NA RE RNAM SHES RANG RIG LA SNANG TSUL RTOG PA LA 'CHAR TSUL DANG, GZUGS RTOG PA'I ZHEN GZHI YIN PA RTOG PA LA 'CHAR TSUL GNYIS MTSUNGS PAR THAL, RTOG PA LA GNYIS SNANG NGES PAR YOD PA'I PHYIR, ZHE NA, RTOG PA LA GNYIS

@044A *, ,SNANG YOD KYANG RNAM SHES RANG RIG LA SNANG BA'I TSUL GNYIS SNANG GI RNAM PA CAN DU RTOG PA LA 'CHAR BAS MA KHYAB STE, RTOG PA LA GNYIS SNANG YOD PA DANG, DE LA YUL GNYIS SNANG GI RNAM PA CAN DU 'CHAR BA GNYIS RNAM PA THAMS CAD DU
DON GCIG MA YIN PA'I PHYIR RO, ,DE LTA MIN NA GNYIS SNANG NUB PA RNAM RTOG LA 'CHAR MI SRID PAR 'DOD DGOS LA, DE YANG 'DOD MI NUS TE, DE LTA NA GNYIS SNANG NUB PA SHES BYA LA MI SRID PAR 'GYUR RO, ,GAL TE ZHES SOGS NI, KHO NA RE, SNGON
PO SNGON 'DZIN RTOG PA'I ZHEN GZHI YIN PA DE SNGON 'DZIN DBANG SHES LA SNANG BA MI 'THAD DE, SNGON PO SNGON 'DZIN RTOG PA'I ZHEN GZHI YIN PA DE RTOG PAS BZHAG TZAM GANG ZHIG ,RTOG PAS BZHAG TZAM GYI SNANG BA RTOG BRAL LA 'CHAR BA MI RIGS PA'I PHYIR
RO; ;ZHE NA, DE LTA NA DBANG SHES LA SGYU MA'I RTA GLANG GI RNAM PA YANG 'CHAR MI SRID PAR 'GYUR TE, RTOG PAS BZHAG TZAM YIN PA'I PHYIR RO, ,DES NA NGO BO DANG KHYAD PAR DU KUN BTAGS PA'I KUN BTAGS RANG GI MTSAN NYID KYIS GRUB PA'I STONG PA
YONGS GRUB TU GSUNGS PA DE LA GZUNG 'DZIN RDZAS GZHAN BKAG PA'I RNAM PAR RIG PA TZAM GYI DON YANG CHES LEGS PAR TSANG BA YIN NO, ,SPYIR KUN BTAGS LA ZHES SOGS KYI DON NI, SPYI MTSAN THAMS CAD DANG NAM MKHA' LA SOGS PA DU MA ZHIG
KUN BTAGS YIN YANG, DGONGS 'GREL LAS SKABS 'DIR NGO BO DANG KHYAD PAR DU KUN BTAGS PA MA GTOGS DE THAMS CAD MA SMOS PA'I RGYU MTSAN YOD DE, STONG GZHI GZHAN DBANG KUN BTAGS GANG GIS STONG PA YONGS GRUB TU 'JOG PA'I SKABS

@044B 'DIR DE DAG NYE BAR MI MKHO BA'I PHYIR, KUN BTAGS DE DAG GI NANG NAS SGRA RTAG STONG DANG, PHUNG PO BDAG MED SOGS MANG PO ZHIG MING DANG BRDAS 'JOG MI NUS PA'I YOD PA YIN YANG RANG GI MTSAN NYID KYIS GRUB PA MA YIN TE, RTOG PAS BTAGS
PA TZAM YIN PA'I PHYIR RO, ,'DI'I DON GONG DU BSHAD ZIN TO, ,PHYI ROL LA BLTOS PA'I ZHES SOGS KYI DON NI, SEMS TZAM PA'I SKABS 'DIR PHYI ROL DON LA BLTOS PA'I GZUNG 'DZIN RDZAS GZHAN 'GOG PA'I RIGS PA'I RNAM GRANGS JI LTA BU SNYAM NA,
DE LA YANG MANG DU YOD DE, THEG BSDUS SU RMI LAM DANG GZUGS BRNYAN LA SOGS PA'I RIGS PA DANG, NYI SHU PAR RDUL CHA MED 'GOG PA'I RIGS PA DANG, CHOS KYI GRAGS PAS, NGES PA'I BDAG NYID RANG NGO BOS, ,MA YIN DU MA'I BDAG SKYON PHYIR, ,
ZHES SOGS NAS GSUNGS PA'I RIGS PA DANG, PHYOGS GLANG GI RDUL 'DUS PA DANG PHRA RAB GZUNG DON YIN PA 'GOG PA'I RIGS PA RNAMS YIN PA'I PHYIR, 'DI DAG GI RIGS PA'I RNAM GZHAG NI HA CANG MANGS SU DOGS NAS 'DIR MA BKOD LA, GSUNG
NGAG LHAG MA RNAMS NI GO SLA BAR GNANG NGO, ,SGRO 'DOGS KYI MTHA' JI LTAR 'GOG PA'I TSUL DNGOS BSHAD ZIN TO,, GNYIS PA DE LA RTZOD PA SPANG BA LA GNYIS, DGONGS 'GREL DANG 'GAL BA SPANG BA DANG, GNOD 'JOMS DANG 'GAL BA SPANG BA'O,,
DANG PO NI DGONGS 'GREL LAS ZHES PA NAS, DON NI DE'I ZHES PA'I BAR YIN LA, DE YANG KHO NA RE, GZHAN DBANG KUN BTAGS KYI NGO BOR MNGON PAR ZHEN PA'I CHOS KYI BDAG 'DZIN GYIS RTZA BA BYAS NAS NYON MONGS PA GZHAN RNAMS KYANG SKYED CING,

@045A *, ,DE'I DBANG GIS LAS BSAGS NAS 'GRO BA RNAMS 'KHOR BAR 'KHOR BA DANG, KUN BTAGS MTSAN NYID NGO BO NYID MED PA RTOGS PA LA BRTEN NAS 'KHOR BA LDOG PA DANG, NYAN RANG BYANG SEMS GSUM GA GZHAN DBANG KUN BTAGS KYIS
STONG PA'I LAM 'DI NYID KYIS MYA NGAN LAS 'DAS PA 'THOB PA DE DAG GI RNAM PAR DAG PA'I LAM DANG, RNAM PAR DAG PA YANG GNYIS SU MED PAR DGONGS 'GREL LAS GSUNGS SHING, GZHAN DBANG KUN BTAGS KYIS STONG TSUL SNGAR BSHAD PA LAS GZHAN
YANG MA GSUNGS PAS NYAN RANG GIS CHOS KYI BDAG MED RTOGS PA MDO 'DI'I DON DU BYED DAM MI BYED, BYED NA SNGAR BSHAD PA RNAMS DANG 'GAL LA, MI BYED NA DGONGS 'GREL GYI MDO'I DON JI LTAR YIN PA SMRA DGOS SO, ,ZHE NA, DE'I LAN NI 'DI
LA BYANG SAR YANG ZHES SOGS KYIS 'CHAD LA, DE YANG NGO BO DANG KHYAD PAR DU KUN BTAGS PA'I KUN BTAGS RANG GI MTSAN NYID KYIS GRUB PAR 'DZIN PA'I CHOS KYI BDAG 'DZIN DE 'KHOR BA'I GZHI RTZA MTHAR THUG PA YIN TE, 'DI 'DRA'I CHOS KYI BDAG
'DZIN DES 'JIG LTA SKYED CING DES NYON MONGS GZHAN RNAMS BSKYED DE SEMS CAN RNAMS 'KHOR BAR 'KHOR BA DANG, TSOL BA BZHI DANG YONGS SHES BZHI'I SGO NAS RNAM PAR RIG PA TZAM GYI DE KHO NA NYID RTOGS SHING GOMS PAS CHOS KYI BDAG 'DZIN DE
LDOG CING, DE LOG STOBS KYIS NYON MONGS GZHAN RNAMS LDOG PAR BYANG SA NAS GSUNGS PA'I PHYIR DANG, SPYIR NI CHOS KYI BDAG 'DZIN GYIS GANG ZAG GI BDAG 'DZIN GYI RTZA BA BYED PAR LEGS LDAN 'BYED DPON SLOB RNAMS KYANG BZHED PA'I PHYIR RO, ,CHOS

@045B KYI BDAG 'DZIN 'KHOR BA'I GZHI RTZA MTHAR THUG PA YIN YANG 'KHOR BA LAS GROL BA LA DE ZAD PAR SPONG MI DGOS TE, CHOS KYI BDAG 'DZIN ZAD PAR SPANGS NA GANG ZAG GI BDAG 'DZIN ZAD PAR SPANGS PAS KHYAB KYANG, CHOS KYI BDAG 'DZIN ZAD PAR
MA SPANGS NA GANG ZAG GI BDAG 'DZIN ZAD PAR SPONG MI NUS PAS MA KHYAB PAS 'KHOR BA'I GZHI RTZA MTHAR THUG MA LDOG KYANG 'KHOR BA LAS GROL BA MI 'GAL BA'I PHYIR RO, ,DE'I PHYIR DGONGS 'GREL LAS LAM 'DI NYID CES GSUNGS PA SPYIR GZHAN DBANG
KUN BTAGS KYIS STONG PA'I LAM ZHIG LA BYED KYANG, NGES PAR CHOS KYI BDAG MED RTOGS PA'I LAM LA BYED MI DGOS TE, PHUNG PO'I GZHAN DBANG GANG ZAG GI BDAG TU KUN BTAGS PA'I KUN BTAGS KYIS STONG PA'I GANG ZAG GI BDAG MED RTOGS PA'I
LAM GYIS KYANG NYON MONGS ZAD PAR SPONG NUS PA GANG ZHIG ,NYON SGRIB ZAD PAR SPANGS PA TZAM GYI RNAM GROL LA THEG PA CHE CHUNG GNYIS KHYAD PAR MED PAS RNAM DAG GI DMIGS PA DANG RNAM DAG GCIG PAR YANG GSUNGS PA'I PHYIR RO, ,'O NA DGONGS
'GREL DU CHOS KYI BDAG MED KYI DBANG DU BYAS PA'I MTSAN NYID GSUM GYI RNAM GZHAG MA GTOGS GANG ZAG GI BDAG MED KYI DBANG DU BYAS PA'I MTSAN NYID GSUM GYI RNAM GZHAG GSAL BAR MI STON PA CI YIN ZHE NA, DE'I RGYU MTSAN YOD DE, PHUNG PO'I
GZHAN DBANG CHOS KYI BDAG TU SGRO BTAGS PA'I KUN BTAGS KYIS STONG PA'I CHOS KYI BDAG MED YONGS GRUB TU BYAS PA'I MTSAN NYID GSUM GYI RNAM GZHAG SHER PHYIN GYI MDO'I DON DU DGONGS 'GREL GYIS DNGOS SU BKRAL BA NA PHUNG PO'I GZHAN DBANG GANG

@046A *, ,ZAG GI BDAG TU KUN BTAGS PA'I KUN BTAGS KYI STONG PA'I GANG ZAG GI BDAG MED YONGS GRUB TU BYAS PA'I MTSAN NYID GSUM GYI RNAM GZHAG 'KHOR LO DANG PO'I MDO'I DON DU SHUGS LA GO NUS PAS DE LTAR GSUNGS PA'I PHYIR RO, ,RGYU
MTSAN DE'I PHYIR 'KHOR LO DANG PO'I CHED DU BYA BA'I GDUL BYAS 'KHOR LO DANG PO RANG GIS BSTAN TSOD KYI GANG ZAG GI BDAG MED KYI DBANG DU BYAS PA'I MTSAN NYID NGO BO NYID MED PA TZAM ZHIG RTOGS PAR NUS KYI 'KHOR LO BAR PA'I DGONGS PA RTOGS PAR
MI NUS, 'KHOR LO BAR PA'I CHED DU BYA BA'I GDUL BYAS 'KHOR LO BAR PA RANG GIS DNGOS SU BSTAN TSOD KYI CHOS KYI BDAG MED KYI DBANG DU BYAS PA'I MTSAN NYID GSUM GYI RNAM GZHAG TZAM ZHIG RTOGS PAR NUS SHING, 'KHOR LO GSUM PA'I CHED DU
BYA BA'I GDUL BYAS 'KHOR LO BAR PA'I DGONGS PA DNGOS SU GO BA'I SHUGS LA 'KHOR LO DANG PO'I DGONGS PA YANG GO BAR NUS PAS, LEGS PAR RNAM PAR PHYE BA'I CHOS 'KHOR THEG PA THAMS CAD LA ZHUGS PA'I CHED DU GSUNGS PA'I DON NI DE 'O ZHES
RJE NYID KYIS CHES GSAL BAR GSUNGS BZHIN DU 'KHOR LO GSUM PA'I CHED DU BYA BA'I GDUL BYA LA RIGS CAN GSUM GA YOD PAR SMRA BA KHYED CAG NI MKHAS PA THAMS CAD KYI BZHAD GAD KYI GNAS SU GSAL BAR 'OS SO,, GNYIS PA GNOD 'JOMS
DANG 'GAL BA SPANG BA NI, GAL TE NGO BO DANG KHYAD PAR DU ZHES PA NAS GRAGS PA LTAR YIN NO ZHES PA'I BAR YIN LA, DE YANG KHO NA RE, KHYED KYIS 'DIR GZHAN DBANG KUN BTAGS KYIS STONG PA YONGS GRUB TU 'CHAD PA NI GNOD 'JOMS DANG 'GAL TE,

@046B DER YONGS GRUB STONG GZHIR BYAS NAS DE NGO BO NYID GZHAN GNYIS KYIS STONG PAR GSUNGS PA'I PHYIR RO ZHE NA, GNOD 'JOMS KYI BSHAD PA DE NI RIGS PA MA YIN TE, 'GRO BA RNAMS 'KHOR BAR 'KHYAM PA'I RTZA BA PHUNG PO LA CHOS KYI BDAG TU SGRO BTAGS
NAS 'DZIN PA'I CHOS KYI BDAG 'DZIN NYID YIN ZHING, DE SPONG BAR BYED PA LA GANG LA DMIGS NAS CHOS KYI BDAG TU SGRO BTAGS PA'I GZHI MTHAR THUG PA PHUNG SOGS CHOS KYI BDAG GIS STONG PAR STON RIGS KYI YONGS GRUB NGO BO NYID GZHAN GNYIS KYIS
STONG PAR BSTAN PAS CHOS KYI BDAG 'DZIN SPONG BAR NUS PA MA YIN NO, ,DPER NA SBRUL GYI 'JIGS PA SEL BA LA SBRUL MED PAR BSTAN DGOS KYI SENG GE MED PAR BSTAN PAS SBRUL GYI 'JIGS PA SEL MI NUS PA BZHIN NO, ,DES NA GNOD 'JOMS
'DI SLOB DPON DBYIG GNYEN GYIS MDZAD PA MA YIN TE, SLOB DPON DBYIG GNYEN GYIS MDO'I DGONGS PA'I DON DGONGS 'GREL JI LTA BA BZHIN DU 'CHAD DGOS PAR RNAM BSHAD RIGS PAR GSUNGS PA DANG CHES MI MTHUN PA'I PHYIR RO, ,DES NA SNGON
GYI YIG RNYING RNAMS LAS GNOD 'JOMS 'DI DAmshtA SE NAS BYAS PAR GRAGS PA LTAR YIN NO, ,GZHAN RNAMS NI RTOGS PAR SLA BAR SNANG BAS MA BSHAD DO, ,SGRO 'DOGS KYI MTHA' JI LTAR 'GOG PA'I TSUL BSHAD ZIN TO,, GSUM PA DES GSUNG RAB
LA DRANG NGES JI LTAR 'BYED PA'I TSUL LA GNYIS, RANG GI LUGS RNAM PAR GZHAG PA DANG, SLOB DPON SH'ANTI PA'I BZHED PA 'THAD MI 'THAD DPYAD PA'O,, DANG PO NI DNGOS PO'I DE KHO NA NYID CES PA NAS GZHIR 'ONG DON MED DO ZHES PA'I BAR GYIS STON LA,

@047A *, ,DE YANG RIM PA LTAR BSHAD NA, GZHAN DBANG NGO BO DANG KHYAD PAR DU KUN BTAGS PA'I KUN BTAGS KYIS STONG PA CHOS RNAMS KYI DE KHO NA NYID DU SLOB DPON 'PHAGS PA THOGS MED SKU MCHED KYIS SNGAR BKRAL BA'I TSUL DE LTAR BYAS NA 'KHOR
LO DANG PO GNYIS DRANG DON DANG THA MA NGES DON DU GRUB PAS ZHAR LA GSUNG RAB KYI DRANG NGES KYANG LEGS PAR THON PA YIN NO, ,'O NA 'KHOR LO DANG PO GNYIS DRANG DON DU 'GREL TSUL JI LTA BU ZHE NA, 'KHOR LO DANG PO LAS GZUGS SOGS PHYI DON GYI SKYE
MCHED DRUG DANG MIG SOGS NANG DON GYI SKYE MCHED DRUG YOD PAR GSUNGS PA'I DGONGS GZHI NI RNAM SHES DRUG GI SA BON GYI NUS PA LAS RNAM SHES DRUG SKYED PAR BYED LA, DE 'DRA BA'I NUS PA DE LA DGONGS NAS MIG SOGS NANG GI SKYE MCHED DRUG GSUNGS
SHING RNAM SHES DRUG LA YUL GZUGS SGRA SOGS DRUG PHYI ROL DON DU SNANG BA TZAM LA DGONGS NAS GZUGS SOGS PHYI ROL DON GYIS BSDUS PA'I SKYE MCHED DRUG YOD PAR GSUNGS PA YIN TE, NYI SHU PA LAS, RANG GI SA BON GANG LAS SU, ,RNAM RIG
SNANG BA GANG BYUNG BA, ,DE DANG DE YI SKYE MCHED NI, ,RNAM PA GNYIS SU THUB PAS GSUNGS, ,ZHES GSUNGS PA LTAR RO, ,DE LTAR GSUNGS PA'I DGOS PA NI, PHYI NANG GI SKYE MCHED LAS GZUGS LTA BA SOGS KYI RNAM SHES 'BYUNG BAR BSTAN PA NA DE DAG
LAS DON GZHAN DU GYUR PA'I LTA BA PO LA SOGS PA MED PAR RTOGS PA'I DON DU YIN TE, DE NYID LAS, GZUGS SOGS SKYE MCHED YOD PAR NI, ,DES 'DUL BA YI SKYE BO LA, ,DGONGS PA'I DBANG GIS GSUNGS PA STE, ,RDZUS TE 'BYUNG BA'I SEMS CAN

@047B BZHIN, ,ZHES RGYANG 'PHEN SOGS SKYE BA SNGA PHYI MED PAR 'DOD PA RNAMS RJES SU GZUNG BA'I PHYIR DU BAR SRID KYI SEMS CAN LA DGONGS NAS RDZUS TE 'BYUNG BA'I SEMS CAN YOD DO ZHES GSUNGS PA DANG 'DRA BAR BSHAD DO, ,DNGOS LA GNOD BYED NI
PHYI ROL GYI DON 'GOG PA'I RIGS PA RNAMS YIN LA, MDOR BSDU NA, GZUNG 'DZIN RDZAS GZHAN DU BSTAN PA'I 'KHOR LO DANG PO'I MDO CHOS CAN, DRANG DON DGONGS PA CAN GYI MDO YIN TE, DGONGS GZHI DGOS PA DNGOS LA GNOD BYED CAN GYI MDO
YIN PA'I PHYIR, 'O NA 'KHOR LO BAR PAR CHOS THAMS CAD NGO BO NYID MED PAR GSUNGS PA DRANG DON DU 'GREL BA'I TSUL YANG 'KHOR LO DANG POR GZUNGS 'DZIN RDZAS GZHAN YOD PAR GSUNGS PA'I MDO DRANG DON DU 'GREL BA'I TSUL 'DI DANG MTSUNGS SAM
SNYAM NA, DE GNYIS GTAN NAS MI MTSUNGS TE, 'KHOR LO DANG POR GZUNGS 'DZIN RDZAS GZHAN YOD PAR GSUNGS PA'I DGONGS GZHI DE NYID 'KHOR LO DANG PO'I MDO'I BRJOD BYAR GTAN NAS MI RUNG ZHING, 'KHOR LO BAR BA'I MDOR CHOS THAMS CAD
NGO BO NYID MED PAR GSUNGS PA'I MDO'I DGONGS GZHI NGO BO NYID MED PA RNAM PA GSUM PO DE 'KHOR LO BAR PA'I BRJOD BYA MTHAR THUG PA YIN PA'I PHYIR DANG, PHYI ROL GYI DON YOD PA TZAM 'KHOR LO DANG PO'I MDO'I DNGOS KYI BRJOD BYA DANG, DE'I CHED
DU BYA BA'I GDUL BYAS KYANG RE ZHIG MDO DE'I DNGOS BSTAN LTAR PHYI ROL GYI DON YOD PAR 'DZIN CING, BCOM LDAN 'DAS KYIS KYANG RE ZHIG DE TZAM ZHIG 'DZIN DU GZHUG PA'I PHYIR DU GSUNGS PA'ANG YIN LA, CHOS THAMS CAD BDEN PAR MED PA DE

@048A *, ,'KHOR LO BAR PA'I MDO'I BRJOD BYA MTHAR THUG PA YIN ZHING, DE'I CHED DU BYA BA'I GDUL BYAS KYANG CHOS RNAMS LA NGO BO NYID MED TSUL RNAM PA GSUM PO DE MA GTOGS DNGOS KYI TSIG RIS LA SGRA JI BZHIN PAR MI 'DZIN PA'I PHYIR RO, ,DES
NA RNAM RIG PA'I SKABS 'DIR 'KHOR LO BAR THA GNYIS BRJOD BYA LA KHYAD PAR CUNG ZAD MED KYANG STON TSUL LA SGRA JI BZHIN PA YIN MIN GYI KHYAD PAR BYUNG BAS THA MA NGES DON DANG BAR PA DRANG DON DU 'GREL BA YIN LA, 'KHOR LO BAR PA'I MDO'I DGONGS
GZHI NI SNGAR BSHAD ZIN CING, DNGOS LA GNOD BYED NI 'KHOR LO BAR PA SGRA JI BZHIN PAR GZUNG NA MTSAN NYID GSUM GA LA SKUR 'DEBS SU GSUNGS PA RNAMS SO, ,DON 'DI NYID SLOB DPON DBYIG GNYEN GYI YANG DGONGS PAR STON PA NI, SHES
RAB KYI PHA ROL TU PHYIN PA LAS ZHES PA NAS DON DAM PA NI MIN NO ZHES PA'I BAR RNAM BSHAD RIGS PA'I LUNG DRANGS PA RNAMS TE, LUNG KHA SHIN TU GSAL BAR SNANG NGO, ,SHER PHYIN GYI MDO LA DRANG NGES 'BYED PA NI SGRA JI BZHIN PA LA RIGS PA'I GNOD
PA YOD MED LA THUG LA, SEMS TZAM PA'I SKABS 'DIR RIGS PA'I GNOD PA BSTAN PA LA NI RANG GI MTSAN NYID KYIS GRUB PA RDUL TZAM YANG MED CING THA SNYAD KYI RNAM GZHAG THAMS CAD BSNYON MED DU 'JOG SHES PA'I DBU MA THAL 'GYUR BA RANG GI LUGS
LA LEGS PAR SBYANGS PA RNAMS KYIS LAN THEBS PA YIN NO, ,DRANG DON DU 'GREL LUGS SGO MANG PO YOD KYANG ZHES GSUNGS PA NI SEMS TZAM PA'I SKABS 'DIR DRANG DON GYI MDO LA SGRA JI BZHIN PA YIN MIN GYI KHYAD PAR MI BYED PAR DGONGS PA CAN GYIS

@048B KHYAB PA BYED KYANG, DE DAG LA NANG GSES KYIS PHYE NA SNGAR BSHAD ZIN PA'I 'KHOR LO DANG PO DANG BAR PA DRANG DON DU 'GREL TSUL GNYIS DANG, PHA DANG MA NI GSAD BYA ZHING, ,RGYAL PO GTZANG SBRA CAN GNYIS DANG, ,YUL 'KHOR 'KHOR DANG BCAS BCOM
NA; ;MI DE DAG PA NYID DU 'GYUR, ,ZHES PA LTA BU DRANG DON DU 'GREL PA'I TSUL TE GSUM YIN LA, PHYI MA 'DI NI 'JIG RTEN NA NGAN PAR GRAGS PA'I TSIG GI RJOD PA 'KHYOG POS DON ZAB MO GZHAN ZHIG STON PAR BYED PA YIN LA, DNGOS ZIN TZAM MDO
DE'I BRJOD BYA'I DON YANG MIN ZHING, GANG LA GSUNGS PA'I GDUL BYA DES KYANG DNGOS ZIN DE NYID 'DZIN DU GZHUG PAR MI NUS LA, DGONGS GZHI'I DON LAS NYON SPANGS NA DAG PA THOB PAR 'GYUR BA MDO DE'I BRJOD BYA YIN PAS GDUL BYAS KYANG DE
TZAM ZHIG 'DZIN DU GZHUG PAR BZHED NAS GSUNGS PA YIN NO, ,DGONGS 'GREL LAS 'KHOR LO RIM PA GSUM GSUNGS PA NI ZHES SOGS KYIS RGYAL BA'I BKA' THAMS CAD DGONGS 'GREL LAS GSUNGS PA'I 'KHOR LO GSUM DU MA 'DUS PAR CHES
GSAL BAR STON TO, ,DE YANG 'DI LTAR KUN MKHYEN DOL PO BA LA SOGS PA LTAR DGONGS 'GREL LA SOGS PA'I 'KHOR LO RIM PA GSUM PO NI 'KHOR GYI 'DU THEBS DANG STON PA'I SKU TSE'I TSIGS LA SOGS PAS 'JOG PA MA YIN GYI, BDAG MED PA'I
DON GTAN LA 'BEBS PA'I DBANG DU BYAS PA YIN PAS BDAG MED GTAN LA MI 'BEBS PA'I GSUNG RAB RNAMS 'KHOR LO RIM PA GSUM PO GANG DU'ANG MI GTOGS SO, ,'O NA BDAG MED GTAN LA 'BEBS PA'I GSUNG RAB THAMS CAD 'KHOR LO GSUM

@049A *, ,DU GTOGS SAM SNYAM NA, DE YANG MI GTOGS TE, BDAG MED PA'I DON GTAN LA 'BEBS PA GZHIR BYAS PA LA YANG SHAS CHER DANG, THAMS CAD BDEN MED DU GSUNGS PA DANG, NGO BO NYID GSUM LA BDEN PAR YOD MED LEGS PAR
PHYE BA STE STON TSUL GSUM PO 'DIR MA GTOGS PA'I BDAG MED GTAN LA 'BEBS PA'I GSUNG RAB RNAMS KYANG 'KHOR LO GSUM GANG DU'ANG MI GTOGS PA'I PHYIR RO, ,KHA CIG GZUNGS KYI DBANG PHYUG RGYAL POS ZHUS PA'I MDO LAS GDUL BYA BKRI BA'I
RIM PA GSUM GSUNGS PA LA 'KHOR LO GSUM GYI THA SNYAD BYED PA NI RJE YAB SRAS KYI DGONGS PA MA YIN TE, BRGAL LAN RGYAS PAR MA SPROS SO,, GNYIS PA NI, SHER PHYIN MAN NGAG LAS, ZHES SOGS TE, SLOB DPON SH'ANTI PA'I LUGS LA NYI KHRI BYAMS
ZHUS KYI LE'U LAS MTSAN NYID GSUM GYI RNAM GZHAG GSUNGS PA DGONGS 'GREL DANG KHYAD PAR MED CING, LE'U DES NYI KHRI RIL PO DRANG DON DU 'GREL BAR BZHED KYANG MI RIGS TE, THOGS MED SKU MCHED KYI BZHED PA DANG 'GAL BA'I PHYIR TE, DE LTA
NA SKU MCHED KYIS KYANG LE'U DE NYID KYIS 'KHOR LO BAR PA DRANG DON DU SGRUB PA LA, DGONGS 'GREL SOGS MDO GZHAN GYIS BSGRUBS PA'I PHYIR DANG, MTSAN NYID GSUM GYI RNAM GZHAG KYANG LE'U 'DI DANG DGONGS 'GREL GNYIS CHES MI MTHUN PA'I PHYIR
RO; ;SKABS 'DIR SEMS TZAM PA'I LUGS KYI DRANGS NGES KYI MDO'I MTSAN NYID TZAM SMOS NA, RANG GI DNGOS BSTAN SGRA JI BZHIN DU KHAS BLANG DU RUNG BA'I MDO NGES DON GYI MDO'I MTSAN NYID DANG, RANG GI DNGOS BSTAN SGRA JI BZHIN DU KHAS BLANG DU MI

@049B RUNG BA'I MDO, DRANG DON GYI MDO'I MTSAN NYID YIN LA, DE NI SH'ANTI PA CHEN PO'I YANG DGONGS PAR SNANG ZHING, NYI KHRI'I BYAMS ZHUS KYI LE'U'I DON NI LEGS PAR 'CHAD PAR 'GYUR RO,, SMRAS PA, BLO BZANG MKHAS PA'I DED DPON LA BRTEN NAS, ,
LUNG DANG RIGS PA'I GRU RDZINGS LEGS SBYAR TE, ,RNAM RIG SMRA BA'I GRUB MTHA'I RGYA MTSO CHER, ,'DOD RGYUR 'JUG PA GNYIS PA GZHAN YOD DAM, ,RMAD BYUNG RNAM DPYOD MGYOGS 'GRO'I SHUGS 'CHANG BA, ,BDAG BLO GSUNG RAB MKHA' LA 'PHAGS ZIN
GYI; ;'PHAGS YUL SEMS TZAM SMRA BA'I CHU SKYE TSAL, ,RAB DGYES 'DZUM 'PHRENG G-YO BA'I GAR BYOS SHIG ,DRANG BA DANG NGES PA'I DON RNAM PAR 'BYED PA LEGS PAR BSHAD PA'I SNYING PO'I DGONGS PA'I DON RAB TU GSAL BAR BYED PA'I SGRON ME
ZHES BYA BA'I BSTAN BCOS LAS SEMS TZAM PA RNAMS KYIS GSUNG RAB LA DRANG NGES JI LTAR PHYE BA'I TSUL GYI SKABS BRJOD PA STE LE'U DANG PO'O,, ` ,,BLO BZANG MKHYEN RAB YAL GA'I KHYON YANGS LHAG BSAM ME TOG PHON POS DUD, ,THAR 'DOD
BUNG BA'I SPRIN 'PHRENG SDUD BYED SNGON MED LEGS BSHAD SBRANG RTZI'I GTER, ,RAB DKAR GRAGS PA'I DRI BSUNG PHO NYA KUN KHYAB MTHA' LA NYIN BZHIN BGROD, ,DPAG BSAM LJON PA'I GRIB BSIL GANG 'DIS SRID ZHI'I TSA GDUNG 'PHROG GYUR CIG, GNYIS
PA BLO GROS MI ZAD PAS BSTAN PA'I MDO LA BRTEN NAS KLU SGRUB YAB SRAS KYIS DRANG NGES RIGS PAS PHYE BA'I TSUL LA GNYIS, MDO NAS JI LTAR GSUNGS PA DGOD PA DANG, ,DE'I DON JI LTAR BKRAL BA'I TSUL LO,, DANG PO NI, MGON PO KLU SGRUB YAB

@050A *, ,SRAS KYIS ZHES PA NAS SGRA JI BZHIN PA YIN NO ZHES PA'I BAR GYIS DBU MA PA RNAMS KYIS BLO GROS MI ZAD PA'I MDO LA BRTEN NAS DRANG NGES 'BYED DGOS TSUL DANG, DRANG NGES 'BYED PA'I MDO'I TSIG BKOD NAS DE'I DON LEGS PAR BSHAD
PA'I SGO NAS DANG NGES KYI TSUL MDOR BSTAN PA YIN TE, DE YANG RIM PA LTAR BSHAD NA, DBU MA PA'I SKABS 'DIR BLO GROS MI ZAD PA'I MDO LA BRTEN NAS GSUNG RAB LA DRANG NGES DBYE BAR RIGS TE, MGON PO KLU SGRUB DANG DPAL LDAN 'PHAGS PA LHA
GNYIS KYIS BLO GROS MI ZAD PA'I MDO DRANGS NAS GSUNGS RAB LA DRANG NGES DNGOS SU PHYE BA MED KYANG MDO'I DON BSHAD TSUL LAS DON GYIS LEGS PAR THON PA'I PHYIR DANG, TSIG GSAL SHES RAB SGRON ME'I 'GREL BSHAD DBU MA SNANG BA RNAMS SU BLO
GROS MI ZAD PA'I MDO KHUNGS SU DRANGS NAS GSUNGS RAB LA DRANG NGES LEGS PAR PHYE BA'I PHYIR RO, ,'O NA MDO DE LAS GSUNG RAB LA DRANG NGES JI LTAR GSUNGS SHE NA, JI SKAD DU, NGES PA'I DON GYI MDO SDE NI GANG ZHES PA NAS, MI RTON PA ZHES BYA'O, ,ZHES
PA'I BAR DRANGS PA RNAMS YIN LA, DON RIM PA LTAR BSHAD NA, SKABS 'DIR DON DAM BDEN PA NI NGES DON DANG, KUN RDZOB BDEN PA NI DRANG DON YIN PAS SNGA MA BRJOD BYA'I GTZO BOR BYAS NAS STON PA NI NGES DON GYI MDO DANG, PHYI MA DNGOS BSTAN
BRJOD BYA'I GTZO BOR BYAS NAS STON PA NI DRANG DON GYI MDO YIN LA, DRANG DON GYI MDOS DRANG DON BRJOD BYAR BYAS NAS STON PA'I TSUL YANG YOD DE, DRANG DON KUN RDZOB BDEN PA'I CHOS RNAMS KYI NGO BO LA MI 'DRA BA'I DBYE BA SNA TSOGS YOD PAS DE STON

@050B PA NA YANG TSIG DANG YI GE SNA TSOGS PA'I SGO NAS STON PA'I PHYIR RO, ,NGES DON GYI MDOS NGES DON BRJOD BYAR BYED PA'I TSUL YANG YOD DE, CHOS RNAMS KYI CHOS NYID DE BZHIN NYID LA MI 'DRA BA'I DBYE BA CUNG ZAD KYANG MED PAS ZAB MO RTOGS PAR DKA'
BA'I DON DAM BDEN PA DE NYID DGAG BYA BDEN GRUB RNAM PAR BCAD TZAM GYIS GTAN LA 'BEBS PA'I PHYIR RO, ,PHUNG SOGS KUN RDZOB PA'I CHOS RNAMS TSIG DANG YI GE SNA TSOGS PA'I SGO NAS BSTAN PAS KUN RDZOB KYI BDEN PA BSTAN PAR 'GYUR TE, DE
DAG KUN RDZOB KYI BDEN PA YIN PA'I PHYIR, PHUNG SOGS KYI CHOS DANG GANG ZAG RANG BZHIN MED PAR BSTAN PAS DON DAM BDEN PA BSTAN PAR 'GYUR TE, CHOS DANG GANG ZAG RANG BZHIN GYIS GRUB PAS STONG PA'I DE BZHIN NYID DON DAM BDEN PA YIN PA'I
PHYIR RO, ,DON 'DI TING NGE 'DZIN RGYAL PO'I MDO LAS KYANG GSAL BAR BSHAD DE, STONG PA BDE BAR GSHEGS PAS BSTAN PA LTAR, ,ZHES SOGS GSUNGS PA LTAR RO, ,DES NA DRANG DON DANG NGES DON GYI MDO'I DON NI MDO DE'I DON GZHAN DU DRANG
DGOS MI DGOS KYI SGO NAS YIN LA, MDO DE'I DON GZHAN DU DRANG DGOS PA GZHIR BYAS LA YANG, PHA DANG MA NI GSAD BYA ZHING, ,ZHES SOGS LTA BU MDO'I TSIG RIS SGRA JI BZHIN DU KHAS BLANG DU MI RUNG BAR DE LAS GZHAN DU DRANG DGOS PA'I DRANG DON
DGONGS PA CAN DANG, LAS DKAR NAG LAS 'BRAS BU BDE SDUG 'BYUNG BAR GSUNGS PA LTA BU SGRA JI BZHIN PA'I DRANG DON GYI MDO GNYIS LAS PHYI MA DRANG DON DU 'GREL BA'I TSUL NI LAS DKAR NAG GNYIS LAS 'BRAS BU BDE SDUG SKYED PA TZAM LAS DKAR

@051A *, ,NAG GNYIS KYI MTHAR THUG GI GNAS LUGS MIN GYI, DE GNYIS KYI GNAS LUGS SAM NGES DON DA DUNG DE LAS GZHAN DU DRANG DGOS PAS, DE GNYIS LAS 'BRAS BU BDE SDUG 'BYUNG BA TZAM DE GNYIS KYI DRANG DON GYI NGO BO YIN PAS DE BRJOD
BYA'I GTZO BOR BYAS NAS STON PA'I MDO YANG DRANG DON GYI MDOR 'JOG PA YIN NO, ,DES NA DBU MA SNANG BA LAS, NGES PA'I DON NI GANG LA BYA ZHE NA, TSAD MA DANG BCAS PA DANG DON DAM PA'I DBANG DU BYAS NAS BSHAD PA GANG YIN PA ZHES NGES DON GYI
MDOR 'JOG PA LA DON DAM PA'I BDEN PA DNGOS BSTAN BRJOD BYA'I GTZO BOR BYAS NAS STON PA DANG, DE YANG SGRA JI BZHIN PA'I TSUL GYIS BSTAN PA ZHIG DGOS PAR GSUNGS TE, 'DI'I DBANG DU BYAS NA DON DAM BDEN PA SGRA JI BZHIN PA'I TSUL GYIS
DNGOS BSTAN BRJOD BYA'I GTZO BOR BYAS NAS GTAN LA 'BEBS PA'I MDO NGES DON GYI MDO'I MTSAN NYID DANG, DON DAM BDEN PA DNGOS BSTAN BRJOD BYA'I GTZO BOR BYAS NAS GTAN LA 'BEBS PA MA YIN PA'I MDO DRANG DON GYI MDO'I MTSAN NYID DU RANG
RGYUD PA RNAMS KYI SKABS SU RIGS PA YIN NO, ,DES NA SEMS TZAM PA'I SKABS SU RJOD BYED KYI TSIG DE NYID DNGOS BSTAN GZHAN DU DRANG DGOS MI DGOS KYI SGO NAS GTZO BOR DRANG NGES PHYE ZHING, DBU MA'I SKABS 'DIR GTZO CHER BRJOD BYA'I DON DE NYID
DRANG DON DANG NGES DON GANG DU SONG BA'I CHA NAS DRANG NGES SO SOR 'JOG PA YIN LA, DE'I PHYIR DBU MA'I SKABS 'DIR GZUGS LTA BU LA MTSON NA, GZUGS BDEN PAS STONG PA GZUGS KYI NGES DON DANG, GZUGS KYI SKYE 'GAG GNAS GSUM SOGS

@051B GZUGS KYI DRANG DON DU 'JOG PAS DE DAG DNGOS BSTAN BRJOD BYA'I GTZO BOR BYAS NAS STON PA'I MDO RNAMS KYANG NGES DON DANG DRANG DON GYI MDOR 'JOG PA YIN NO,, GNYIS PA LA GNYIS, MGON PO KLU SGRUB KYIS MDO'I DON JI LTAR BKRAL BA DANG,
DE'I RJES 'BRANG RNAMS KYIS JI LTAR BKRAL BA'I TSUL LO,, DANG PO LA GNYIS, RTEN 'BYUNG GI DON RANG BZHIN MED PA'I DON DU BKRAL TSUL DANG, DE NYID GSUNG RAB KYI DON GYI SNYING POR BSNGAGS PA'I TSUL LO,, DANG PO NI, MDO LAS SKYE 'GAG
SOGS ZHES PA NAS KHONG DU CHUD PAR BYA'O ZHES PA'I BAR YIN LA, DE YANG RIM PA LTAR BSHAD NA, DGONGS 'GREL LAS, GZHAN DBANG LA SKYE 'GAG RANG BZHIN GYIS YOD PAR GSUNGS SHING, 'KHOR LO BAR PAR GZHAN DBANG LA SKYE 'GAG RANG BZHIN
GYIS MED PAR GSUNGS LA, DE YANG 'KHOR LO BAR PAR GZHAN DBANG LA SKYE 'GAG RANG BZHIN GYIS MED PAR GSUNGS PA LA RIGS PA YANG DAG GI GNOD BYED YOD NA RNAM RIG PA RNAMS BZHED PA BZHIN DU 'KHOR LO BAR PAR DE LTAR GSUNGS PA DE KUN
BTAGS LA DGONGS SHING GZHAN DBANG DANG YONGS GRUB RANG GI MTSAN NYID KYIS GRUB PA DANG, KUN BTAGS RANG GI MTSAN NYID KYIS STONG PA DANG, GZUNG 'DZIN RDZAS GZHAN GYIS STONG PA CHOS RNAMS KYI GNAS LUGS MTHAR THUG TU KHAS LEN PAR
RIGS NA YANG, SHER PHYIN GYI MDO LAS GZHAN DBANG RANG BZHIN GYIS SKYE BA MED PAR GSUNGS PA LA RIGS PA'I GNOD PA MED CING, SGRUB BYED YANG DAG DANG BCAS PA YIN TE, RGYU MTSAN 'DI LTAR GZHAN DBANG CHOS CAN, RANG BZHIN GYIS SKYE BA

@052A *, ,MED DE, RGYU DANG RKYEN LA LTOS NAS SKYE BA'I PHYIR, KHYAB STE, RANG BZHIN GYIS SKYE NA RGYU RKYEN LA LTOS PA 'GAL BA'I PHYIR, DES NA DNGOS POR SMRA BA RNAMS RGYU RKYEN LA RAG LAS PA NYID RANG GI MTSAN NYID KYIS GRUB PAS STONG PA'I SGRUB BYED
YANG DAG YIN LA, RANG GI MTSAN NYID KYIS GRUB NA BCINGS GROL DANG, BLANG DOR DANG, RGYU 'BRAS SOGS MED PAR 'GYUR RO, ,ZHES SMRA BA NI RANG MTSAN GYIS GRUB PAS STONG PA'I SGRUB BYED MTHAR THUG PA DE NYID LA GNOD BYED MTHAR THUG TU 'DZIN
PA YIN NO, ,ZHES 'CHAD PA 'DI NI, MGON PO KLU SGRUB KYIS SHER PHYIN GYI MDO DANG, DE DANG RJES SU MTHUN PA'I GSUNG RAB RNAMS KYI DON GZHAN DU DRANG DU MI RUNG BAR DNGOS ZIN GYI BSTAN TSOD DER NGES PA'I NGES DON DU SGRUB PA'I SGRUB BYED YANG
DAG DANG, DE DANG MTHUN PAR STON PA'I MDO RNAMS KYI SGRA JI BZHIN PA'I DON LA RIGS PA'I GNOD PA BSTAN PA'I SHING RTA'I SROL LEGS PAR PHYE BA YIN NO, ,DES NA DGONGS 'GREL LAS GZHAN DBANG RANG GI MTSAN NYID KYIS MA GRUB PAR BLTAS NA MTSAN
NYID GSUM GA LA SKUR 'DEBS SU 'GYUR BAR GSUNGS PA NI DE LTAR BSTAN DGOS PA'I GDUL BYA BLO DMAN PA'I NGOR YIN GYI, BCOM LDAN 'DAS NYID KYI MTHAR THUG GI BZHED PA MA YIN LA, 'ON KYANG DE LTAR BSTAN DGOS KYI GDUL BYA DE LA DGONGS
'GREL NGES DON DANG, SHER PHYIN GYI MDO DRANG DON YIN TE, SEMS TZAM PA LTA BU'I BLO DMAN PA LA GZHAN DBANG BDEN GRUB TU MA BSTAN PAR DE BDEN PAS STONG PAR BSTAN KYANG DON DU MI 'GYUR BA'I PHYIR RO, ,DPER NA BDAG MED STON PA'I SNOD DU

@052B MI RUNG BA'I GDUL BYA LA RE ZHIG BDAG MED STON PA'I SNOD RUNG DU MA GYUR BAR DU BDAG YOD PAR BSTAN DGOS PA BZHIN NO, ,RANG BZHIN GYIS STONG PA LA RGYU 'BRAS SOGS KYI RNAM GZHAG 'JOG MI SHES PA'I DNGOS SMRA BA RNAMS KYIS DNGOS PO RANG BZHIN
GYIS STONG NA KUN BYANG GI RNAM GZHAG THAMS CAD CHES MI 'THAD DO ZHES SMRA YANG, RANG BZHIN GYIS STONG PA RTEN 'BREL GYI DON DU MTHONG BA RNAMS NI DNGOS PO RANG BZHIN GYIS MA GRUB PA'I RGYU MTSAN GYIS RGYU 'BRAS DANG BLANG DOR GYI RNAM GZHAG THAMS
CAD 'THAD PA YIN GYI, RANG BZHIN GYIS GRUB PAR 'DOD PA'I PHYOGS LA 'KHOR 'DAS KYI RNAM GZHAG THAMS CAD CHES MI RIGS SO ZHES BZHED LA, RTZA SHE LA SOGS PA'I RIGS PA'I TSOGS RNAMS SU YANG RIGS PA'I RNAM GRANGS MTHA' YAS PA'I SGO
NAS RTEN 'BREL RANG BZHIN GYIS STONG PAR GTAN LA PHAB PAS RTEN 'BREL GYI GNAS LUGS RANG BZHIN GYIS STONG PA DER NGES KYI, DE LAS GZHAN DU CUNG ZAD KYANG DRANG DU MED PAR GRUB LA, DE GRUB NA DE LTAR STON PA'I GSUNG RAB SGRA JI BZHIN PA'I DON
LA RIGS PA'I GNOD PA CUNG ZAD KYANG MED PA'I NGES DON GYI GSUNG RAB DANG, DE LAS BZLOG STE STON PA'I GSUNG RAB RNAMS DRANG DON GYI GSUNG RAB TU 'BAD MED DU GRUB PAS GSUNG RAB LA DRANG NGES LEGS PAR PHYE BA YIN TE, TSIG GSAL LAS,
DRANG BA DANG NGES PA'I DON GYI ZHES SOGS DANG, DE LTA BUR BSTAN PA'I DGONGS PA MI SHES PAS ZHES SOGS DANG, MDO KUN LAS BTUS PA LAS KYANG 'KHOR LO BAR PA'I MDO RNAMS NGES DON GYI MTHAR THUG YIN PAR GSUNGS PA DANG, RIGS TSOGS

@053A *, ,RNAMS KYIS KYANG DE DAG GI DON JI LTA BA BZHIN DU GTAN LA 'BEBS SHING, BYANG CHUB SEMS 'GREL LAS KYANG, 'DI DAG THAMS CAD SEMS TZAM ZHES, ,ZHES SOGS KYIS PHYI DON MED PA'I SEMS TZAM GSUNGS PA DRANG DON DGONGS PA
CAN DU BSGRUBS LA, RIN CEN 'PHRENG BA LAS KYANG, BRDA SPROD PA DAG JI LTA BUR, ,ZHES SOGS KYIS BCOM LDAN 'DAS KYIS GDUL BYA'I RIM PA DANG MTHUN PAR CHOS KYI 'KHOR LO BSKOR BAR MDZAD PA YIN PAS GTZO BOR MNGON MTHO DON GNYER GYI
SKYE BO LA DE NYID LAS BRTZAMS PA'I CHOS STON PA DANG DON SMRA GNYIS KYI RIGS CAN LA PHYI DON MA BKAG PAR RAGS PA'I GANG ZAG GI BDAG MED TZAM GYI CHOS STON PA DANG, SEMS TZAM PA'I RIGS CAN RNAMS LA GZUNG 'DZIN RDZAS GZHAN GYIS STONG PA'I
CHOS STON PA DANG DBU MA PA'I RIGS CAN RNAMS LA BDEN GRUB KYI CHOS RDUL TZAM YANG MED PA DANG SNYING RJE CHEN PO LAS BRTZAMS TE CHOS STON PAR GSUNGS SO, ,DES NA RANG BZHIN GYIS STONG PA LA BCINGS GROL GYI RNAM GZHAG THAMS CAD 'JOG MA SHES
PA'I RIGS CAN LA DE JI SRID 'JOG MI SHES KYI BAR DU CHOS KHA CIG BDEN PAR GRUB PA DANG KHA CIG BDEN PAR MA GRUB PA'I RNAM DBYE MDZAD NAS CHOS STON DGOS TE, DE LTAR MA BSTAN NA GNAS LUGS KYI DON LA DE DAG BKRI BAR MI NUS PA'I PHYIR, DE'I
PHYIR BCOM LDAN 'DAS KYIS MDO KHA CIG TU GANG ZAG RANG BZHIN GYIS MED PA DANG, PHUNG PO BDEN GRUB TU GSUNGS SHING, KHA CIG TU GZUNG 'DZIN RDZAS GZHAN BKAG NAS GNYIS STONG GI GNAS LUGS BDEN GRUB TU GSUNGS PA YIN TE, GDUL BYA

@053B THAMS CAD KYIS RTEN 'BREL GYI DON RANG BZHIN MED PAR RTOGS NAS DE 'DRA'I RNAM DBYE MDZAD MI DGOS PA'I PHYIR TE, DE NUS NA RANG BZHIN STONG PA LA 'KHOR 'DAS KYI RNAM GZHAG THAMS CAD BSNYON MED DU 'JOG NUS PA'I PHYIR RO, ,DES NA THEG CHEN
GYI RIGS CAN YANG RANG BZHIN GYIS GRUB PA BKAG NA THA SNYAD KYI RNAM GZHAG CUNG ZAD KYANG 'JOG MI SHES PA'I RIGS SHIN TU MANG BAS DGONGS 'GREL GYIS GSUNG RAB LA DRANG NGES PHYE BA'I TSUL DE YANG GDUL BYA DE KHO NA NYID LA BKRI BA'I THABS BLA NA MED
PAR SHES PAR BYA ZHING, 'PHAGS PA THOGS MED LTA BU DON LA DBU MA PA CHEN PO YIN YANG GSUNG RAB RNAMS SU SHAS CHER SEMS TZAM GYI LUGS GTAN LA PHAB PA YANG GDUL BYA'I BSAM PA DANG MTHUN PAR BKRAL BAR KHONG DU CHUD PAR BYA'O,, GNYIS
PA DE GNYIS GSUNG RAB KYI SNYING POR BSNGAGS PA'I TSUL NI, DE LTAR RGYU DANG RKYEN LA BRTEN NAS ZHES PA NAS DE TZAM LAS MI SMRA'O ZHES PA'I BAR GYIS RANG BZHIN STONG PA RTEN 'BREL GYI DON DU GSUNGS PA NYID BSTAN PA'I SNYING PO MTHAR THUG PA DANG DE NYID
RANG GI STON PA SMRA BA GZHAN LAS KHYAD ZHUGS PAR SGRUB PA'I RGYU'I GTZO BO YIN PA DANG, DE'I GNAD KYIS MGON PO KLU SGRUB KYIS KYANG GZHUNG RNAMS SU STON PA LA BRTEN 'BREL RANG BZHIN GYIS STONG PAR GSUNGS PA'I SGO NAS BSTOD PA DANG, STONG PA NYID
KYANG DGAG BYA RANG BZHIN GYIS GRUB PA RNAM PAR BCAD TZAM LA 'JOG CING, STONG NYID BDEN GRUB TU LTA BA GSOR MI RUNG GI LTA BAR 'GYUR BA DANG, RTEN 'BREL KHAS MI LEN PA'I PHYI ROL PA DANG, DE KHAS LEN KYANG RANG MTSAN GYIS GRUB PAR 'DOD

@054A *, ,PA'I RANG SDE RNAMS RTAG CHAD KYI MTHAR LHUNG BA'I TSUL DANG, RTEN 'BREL RANG BZHIN GYIS STONG PA'I GNAS LUGS 'DI SHIN TU RTOGS PAR DKA' BAR GZIGS NAS BDAG CAG GI STON PA MNGON PAR RDZOGS PAR SANGS RGYAS PA'I TSUL BSTAN
NAS KYANG ZHAG BDUN PHRAG BDUN GYI BAR DU CHOS MA BSTAN PA DANG, DE'I PHYIR RANG BZHIN STONG PA RTEN 'BREL DU RTOGS PA LA 'BAD DGOS SO ZHES GDAMS PA RNAMS RIM PAR GSUNGS PA YIN LA, DE RNAMS KYI DON MDO TZAM DU BRJOD NA, MGON PO
KLU SGRUB KYIS RTZA SHE RIGS PA DRUG CU PA, RTZOD ZLOG BSAM GYIS MI KHYAB PAR BSTOD PA RNAMS SU BCOM LDAN 'DAS LA YON TAN MTHA' YAS PA MNGA' BA RNAMS KYI NANG NAS RANG BZHIN STONG PA RTEN 'BREL GYI DON DU GSUNGS PA'I SGO NAS BSTOD PA'I RGYU
MTSAN YOD DE, RANG BZHIN STONG PA RTEN 'BREL GYI DON DU MNGON SUM DU GZIGS PA MTHAR THUG CING, RANG NYID KYIS GZIGS PA BZHIN DU GDUL BYA LA RANG DBANG DU 'DOMS PAR MDZAD PA DE STON PA SANGS RGYAS SMRA BA GZHAN LAS KHYAD ZHUGS PAR
'JOG PA'I RGYU'I GTZO BO YIN PA'I PHYIR DANG, RTEN 'BREL RANG BZHIN GYIS STONG PAR STON PA'I GSUNG RAB RNAMS LUNG GI BSTAN PA'I SNYING PO MTHAR THUG PA DANG, RTEN 'BREL RANG BZHIN GYIS STONG PAR RTOGS PA'I SHES RAB DE RTOGS PA'I BSTAN PA'I
SNYING PO MTHAR THUG PA YIN PA'I PHYIR, RTAGS PHYI MA GRUB STE, DE 'DRA'I SHES RAB DE RGYUD LA MA SKYES PAR SPANG BYA GANG GI'ANG SA BON SPONG BAR MI NUS, DE MA SPANGS PAR THAR PA DANG THAMS CAD MKHYEN PA'I SA THOB PA MI SRID PA'I PHYIR, DES NA RTEN

@054B 'BREL RANG BZHIN GYIS STONG PA NYID NI DGAG BYA RANG BZHIN GYIS GRUB PA RNAM PAR BCAD TZAM GYI MED DGAG DANG DON DAM PA'I BDEN PA YIN LA, DE YANG BDEN GRUB TU GZUNG DU MI RUNG STE, STONG NYID BDEN GRUB TU LTA BA GSOR MI RUNG GI LTA BAR RTZA
SHE DANG 'JIG RTEN LAS 'DAS PAR BSTOD PA LAS GSUNGS PA'I PHYIR DANG, STONG NYID BDEN PAR GRUB NA STONG NYID CHOS CAN KUN RDZOB PA RNAMS KYI CHOS NYID DU BDEN PAR GRUB DGOS, DE GRUB NA CHOS NYID DANG CHOS CAN GNYIS PO BDEN PAR GRUB PA'I
RTEN DANG BRTEN PAR 'GRO BAS DUS THAMS CAD DU RTEN DANG BRTEN PAR GRUB DGOS, DE GRUB NA CHOS NYID LA GNYIS SNANG NUB PA'I SLOB PA 'PHAGS PA'I MNYAM GZHAG GI GZIGS NGOR YANG DE RTEN DANG BRTEN PAR GRUB DGOS PA LAS, DE'I CHOS NYID GZIGS
PA'I GZIGS NGOR DE GNYIS RTEN DANG BRTEN PAR MA GRUB PA'I PHYIR TE, GZIGS NGO DER CHOS CAN KUN RDZOB PA GZHI MA GRUB PA'I PHYIR RO, ,GZHAN YANG RTZA SHE LAS, 'DUS BYAS RAB TU MA GRUB PAS, ,'DUS MA BYAS NI JI LTAR GRUB, ,CES DANG,
GZUGS KYANG MI DMIGS NA GZUGS KYI DE BZHIN NYID DMIGS PAR LTA GA LA 'GYUR ZHES CHOS NYID BDEN PAR MA GRUB PAR CHES GSAL BAR GSUNGS SO, ,'O NA RIGS PA DRUG CU PA LAS, MYA NGAN 'DAS PA BDEN GCIG PU, ,ZHES GSUNGS PA'I DON
JI LTAR DRANG ZHE NA, MYANG 'DAS DON DAM BDEN PA DE KUN RDZOB PA'I CHOS CAN RNAMS BZHIN DU SNANG TSUL DANG GNAS TSUL MI MTHUN PA'I SGO NAS SLU BA'I CHOS CAN MIN PAS BDEN PA ZHES GSUNGS KYI, BDEN PAR GRUB PAS DE LTAR GSUNGS PA MA YIN NO, ,LHAG

@055A *, ,MA RNAMS NI GO SLA'O, ,MGON PO KLU SGRUB KYIS MDO'I DON JI LTAR BKRAL BA'I TSUL BRJOD ZIN TO,, GNYIS PA DE'I RJES 'BRANG RNAMS KYIS JI LTAR BKRAL BA'I TSUL LA GSUM, 'PHAGS PA LHAS JI LTAR BKRAL BA'I TSUL, RANG RGYUD PA
RNAMS KYIS JI LTAR BKRAL BA'I TSUL, THAL 'GYUR BA RNAMS KYIS JI LTAR BKRAL BA'I TSUL LO,, DANG PO NI SLOB DPON 'DI'I ZHES SOGS TE, DE YANG 'PHAGS PA KLU SGRUB KYI RJES 'BRANG THAMS CAD KYI GTZO BO NI 'PHAGS PA LHA YIN TE, SANGS RGYAS
BSKYANGS, LEGS LDAN 'BYED, SLOB DPON DPA' BO, ZHI BA LHA SOGS RJES 'BRANG THAMS CAD KYIS YID CHES PA'I GNAS SU 'PHAGS PA NYID DANG KHYAD MED DU 'DZIN PA'I PHYIR, 'PHAGS PA LHAS KLU SGRUB KYI DGONGS PA 'GREL PA'I BSTAN BCOS KYANG
MDZAD DE, RNAL 'BYOR SPYOD PA BZHI BRGYA PA MDZAD NAS KLU SGRUB KYI DGONGS PA TSUL BZHIN DU BKRAL BA'I PHYIR RO,, GNYIS PA LA GNYIS, SLOB DPON LEGS LDAN 'BYED KYIS JI LTAR BKRAL BA'I TSUL DANG, ZHI 'TSO YAB SRAS KYIS JI LTAR BKRAL BA'I
TSUL LO,, DANG PO LA GSUM, DON DAM PAR GANG ZAG DANG CHOS LA RANG BZHIN YOD MED JI LTAR BSHAD PA DANG, THA SNYAD DU PHYI DON YOD MED JI LTAR BSHAD PA DANG, DON DAM PAR YOD PA 'GOG PA'I RIGS PA'I GTZO BO GANG LA BYED BSTAN PA'O,,
DANG PO NI, SLOB DPON GYIS ZHES PA NAS, SHES SO ZHES PA'I BAR GYIS RTZA SHE'I 'GREL PA'I GRANGS DANG, GA LAS 'JIGS MED RANG 'GREL MIN PAR BSTAN NAS, LEGS LDAN 'BYED KYIS ZHES PA NAS, DGONGS 'GREL GYI DON DU 'CHAD PA PO ZHES PA'I

@055B BAR GYIS SLOB DPON LEGS LDAN 'BYED KYIS BDEN GRUB ZHAL GYIS MI BZHES KYANG, CHOS THAMS CAD RANG GI MTSAN NYID KYIS GRUB PAR BZHED PA GSAL BAR GSUNGS PA YIN LA, RTOGS DKA' BA RNAMS RIM PA LTAR BSHAD NA, SLOB DPON LEGS
LDAN 'BYED KYIS DGONGS 'GREL GYI DON BSHAD PA'I SGO NAS MTSAN NYID GSUM GYI RNAM GZHAG GTAN LA 'BEBS PA NA, SEMS TZAM PA RNAMS KYIS KUN BTAGS RANG GI MTSAN NYID KYIS MA GRUB PAR SMRAS PA LA, KUN BTAGS RANG GI MTSAN NYID KYIS
MA GRUB PA'I DON, KUN BTAGS 'DOGS BYED KYI MING DANG RTOG PA RANG BZHIN NYID KYIS MA GRUB PA YIN NAM, DE GNYIS KYIS BTAGS PA'I CHA RANG GI MTSAN NYID KYIS MA GRUB PA GANG YIN, DANG PO LTAR NA MI RIGS TE, GZHAN DBANG GI DNGOS PO
LA SKUR BA BTAB PAR 'GYUR BA'I PHYIR TE, KUN BTAGS 'DOGS BYED KYI MING DANG RTOG PA GZHAN DBANG YIN PAS DE GNYIS RANG GI MTSAN NYID KYIS MA GRUB NA DE GNYIS LA SKUR BTAB PAR 'GYUR BA'I PHYIR, ZHES SEMS TZAM PA BZHED PA'I KUN
BTAGS MTSAN NYID NGO BO NYID MED PA'I DON 'GOG PA NI SHES RAB SGRON MA LAS, DE LA 'DIR GZUGS ZHES BYA BA LA YID LA RJOD PA DANG ZHES SOGS TE LUNG GI TSIG RIS GO SLA BAR SNANG NGO, ,SHER SGRON LAS, KUN BTAGS MING, RGYU MTSAN, RNAM RTOG
YANG DAG PA'I YE SHES, DE BZHIN NYID DE LNGA PO GANG GI'ANG KHONGS SU MI GTOGS PAS MTSAN NYID NGO BO NYID MED PA YIN NO ZHES GZHAN GYI 'DOD PA BRJOD PA NI DE LTAR BSDU BA LAS GSUNGS PA DE'I LUGS BRJOD PA YIN LA, DE YANG KUN BTAGS DE MING,

@056A *, ,RGYU MTSAN, RNAM RTOG YE SHES BZHIR MI GTOGS TE, DE BZHI DNGOS PO YIN, KUN BTAGS DNGOS MED YIN PA'I PHYIR RO, ,DE BZHIN NYID DU'ANG MI GTOGS TE, RTOG PAS BTAGS PA TZAM DU ZAD PA'I PHYIR, DBUS MTHA' LAS, MING
KUN BTAGS SU BSHAD PA'I CHA YIN GYI MING NYID MA YIN LA, LEGS LDAN GYI LUGS LA YANG, KUN BTAGS MING LA SOGS PA'I CHOS LNGA PO DER MI GTOGS PA'I RGYU MTSAN GYIS, KUN BTAGS MTSAN NYID NGO BO NYID MED PA YIN YANG, KUN BTAGS
CHOS LNGA PO DER MI GTOGS PA DE MTSAN NYID NGO BO NYID MED PA'I DON DU MI 'CHAD CES PA'O, ,SLOB DPON LEGS LDAN 'BYED KYI GZHUNG RNAMS SU NGO BO NYID KYIS MA SKYES PA DANG RDZAS SU MA GRUB PA SOGS KYI THA SNYAD MANG DU BYUNG BAS RANG MTSAN GYIS GRUB
PA BZHED MI BZHED DBYE DKA' BAR SNANG YANG, RANG MTSAN GYIS GRUB PA ZHAL GYIS BZHES PA'I KHUNGS GSAL SHOS SNGAR GYI DE YIN LA, DE'I PHYIR RANG MTSAN GYIS GRUB PA MA BKAG PAR BDAG MED GNYIS MTSAN NYID TSANG BA RTOGS PA YOD PAR SLOB
DPON LEGS LDAN BZHED CING, DGAG BYA'I BDAG JI 'DRA BA ZHIG BKAG PA'I SGO NAS BDAG MED GNYID 'JOG PA'I DGAG BYA NI 'CHAD PAR 'GYUR RO, ,RTZA BA'I DRI BA GNYIS PA LTAR YIN NO ZHE NA, DE 'GOG PA NI SHER RAB SGRON MA LAS, CI STE GANG
YANG RUNG BAS ZHES SOGS TE, SEMS TZAM PA NA RE, KUN BTAGS 'DOGS BYED KYI SGRA RTOG GNYIS KYIS GZUGS RUNG LA GZUGS SU KUN BTAGS PA'I CHA DER DE RANG BZHIN GYIS MED DE, THAG KHRA LA SBRUL 'DZIN GYI BLOS SBRUL DU BTAGS KYANG DE SBRUL

@056B DU MED PA'I DPE DE BZHIN YIN PA'I PHYIR ZHE NA, KUN BTAGS RANG GI MTSAN NYID KYIS MED PA YIN TE, THAG KHRA DE SBRUL DANG RNAM PA 'DRA BAS BLO 'KHRUL PAS SBRUL DU KUN BTAGS PA LA DON DE MED KYANG, SBRUL GYI PHUNG PO 'KHYIL BA LA SBRUL 'DZIN GYI
BLOS SBRUL DU BTAGS PA'I DON DE MED PA MIN PA'I PHYIR TE, SBRUL GYI PHUNG PO 'KHYIL BA'I STENG DU SBRUL MED PAR BZUNG NA 'JIG RTEN GYI GRAGS PAS GNOD PA'I PHYIR RO, ,DES NA GZUGS RUNG TSOR BA'I PHUNG POR BTAGS PA'I CHA LTA BU MED KYANG, GZUGS
KYI PHUNG POR BTAGS PA'I NGO BO NYID RANG BZHIN GYIS YOD PA YIN LA, DE LTAR NA LEGS LDAN GYI LUGS LA CHOS THAMS CAD RANG GI MTSAN NYID KYIS GRUB PAR BZHED DE, KUN BTAGS KYANG RANG GI MTSAN NYID KYIS GRUB PAR BZHED NA, GZHAN DBANG
DANG YONGS GRUB LTA SMOS KYANG CI DGOS PA'I PHYIR RO, ,'O NA LEGS LDAN RANG LUGS KYIS DGONGS 'GREL LAS KUN BTAGS MTSAN NYID NGO BO NYID MED PAR GSUNGS PA'I DON JI LTAR 'CHAD CE NA, LEGS LDAN GYI LUGS LA 'DI GZUGS SO ZHES NGO
BO DANG, 'DI GZUGS KYI SKYE BA'O ZHES KHYAD PAR DU BTAGS PA'I DON DE RANG GI MTSAN NYID KYIS GRUB KYANG DON DAM PAR MA GRUB PAS DE KUN BTAGS MTSAN NYID NGO BO NYID MED PA'I DON YIN LA, DE 'DRA BA'I KUN BTAGS DON DAM PAR GRUB PA 'GOG
PA YANG RTZA SHE LAS, BRJOD PAR BYA BA LDOG PA STE, ,ZHES SOGS KYIS BSTAN PA'I RIGS PAS 'GOG PAR BZHED CING, DE'I PHYIR GZUGS SOGS NGO BO DANG KHYAD PAR DU KUN BTAGS PA'I NGO BOR DON DAM PAR MA GRUB PA NYID DGONGS 'GREL GYI DON DU

@057A *, ,BZHED DO, ,'O NA SNGAR GYI RTZA SHE'I GZHUNG DE'I DON JI LTA BU ZHE NA, BDAG DANG BDAG MED GNYIS KA BDEN MED DU BSTAN PA NA, DON DAM PAR BRJOD PAR BYA BA GANG YIN ZHE NA, DON DAM PAR BRJOD PAR BYA BA LDOG PA STE MED PAR THAL,
SEMS KYI SPYOD YUL DON DAM PAR MED PA'I PHYIR, DON DAM PAR CHOS RNAMS MA SKYES PA DANG, MA 'GAGS PA DANG, CHOS NYID DANG, RANG BZHIN GYIS MYA NGAN LAS 'DAS PAR MTSUNGS PA'I PHYIR RO ZHES PA'O, ,DE YANG DGONGS 'GREL LAS GSUNGS
PA'I KUN BTAGS MTSAN NYID NGO BO NYID MED PAR RTOGS PA DBU MA'I RIGS PA LA RAG LAS PAR GSUNGS PA YANG LTO LDIR BA LA BUM PA ZHES PA'I MING GIS BTAGS PA'I TSE DE 'DRA'I MING GI BRDAS BZHAG PA'I YUL DON DAM PAR GRUB PA 'GOG PA LA DBU
MA'I RIGS PA DGOS ZHES SMRA BA MA YIN TE, LTO LDIR BA LA BUM PA ZHES PA'I BRDAS BZHAG PA'I YUL DE DON DAM PAR GRUB NA DE LTO LDIR BA'I DNGOS PO'I DE KHO NA NYID DU GNAS DGOS, DE GNAS NA BUM PA ZHES MING GI BRDAS BZHAG PA MED NA BUM PA'I
DON LTO LDIR BA DE MED DGOS PA LAS, BUM PA ZHES BRDAS MA BZHAG PAR YANG BUM PA'I DON LTO LDIR BA YOD PA'I PHYIR TE, RTOG GE 'BAR BA LAS LKUGS PA DANG 'ON PA LA SOGS PA LTO LDIR BA LA BUM PA'I BRDA MI SHES PAS KYANG DON LTO LDIR BA SOGS
SHES SHING, BA GLANG LA SOGS PAS BE'U SOGS LA RANG GI BU 'DI YIN, 'DI GZHAN GYI BU YIN ZHES SO SOR 'BYED PA'I BRDA DANG THA SNYAD MI SHES KYANG, DRI DANG GZUGS LA SOGS PA LAS DE GNYIS KYI DON SO SOR SHES NUS PAR MNGON SUM DU GRUB

@057B PA'I PHYIR, DES NA BUM PA ZHES PA'I MING GI BRDAS BZHAG PA LTO LDIR BA'I DNGOS PO'I DE KHO NA NYID DU MI GNAS PA RNAL 'BYOR SPYOD PA BA DANG DBU MA PA GNYIS KA LA 'DRA BAR BSHAD DO, ,LHAG MA NI GO SLA BAR SNANG NGO, ,GNYIS PA THA SNYAD DU PHYI DON
YOD MED JI LTAR BSHAD PA NI, DA NI KUN RDZOB PA'I DNGOS PO ZHES PA NAS MTHUN PAR SNANG NGO ZHES PA'I BAR TE, RIM PAR BSHAD NA, 'PHAGS PA YAB SRAS GNYIS KYIS THA SNYAD DU PHYI DON YOD MED GSAL POR GSUNGS PA MED KYANG, SLOB DPON LEGS
LDAN THA SNYAD DU PHYI ROL GYI DON ZHAL GYIS BZHES TE, GZUGS DE GZUGS 'DZIN DBANG MNGON LA GZUGS KHO RANG GI YUL GYI GNAS TSUL GYI NGOS NAS RANG 'DRA'I RNAM PA GTOD BYED YIN PA'I RGYU MTSAN GYIS GZUGS GZUGS 'DZIN DBANG MNGON GYI DMIGS
RKYEN DU BZHED PA'I PHYIR RO, ,'O NA SLOB DPON LEGS LDAN 'BYED KYIS SA BCU PA'I MDO LAS KHAMS GSUM PO SEMS TZAM DU GSUNGS PA DANG, LANG GSHEGS LAS, PHYI ROL SNANG BA YOD MIN TE, ZHES SOGS GSUNGS PA'I DON JI LTAR 'CHAD SNYAM
NA; LUNG DANG PO'I DON NI, DPAL LDAN ZLA BA DANG MTHUN PAR LUNG DES PHYI ROL PA RNAMS 'DOD PA LTAR GYI SEMS LAS DON GZHAN PA'I BDAG RTAG PA SOGS 'JIG RTEN GYI BYED PA POR 'DOD PA BKAG PA TZAM YIN GYI, PHYI ROL MED PA'I SEMS TZAM
BSTAN PA MIN PAR BZHED LA, LUNG GNYIS PA'I DON YANG SNGA MA DANG MTSUNGS PAR BZHED PAS SLOB DPON LEGS LDAN GYI LUGS LA PHYI ROL MED PA'I SEMS TZAM STON BYED KYI BCOM LDAN 'DAS KYI MDO GTAN NAS MED PAR BZHED LA, LANG GSHEGS

@058A *, ,KYI LUNG DE'I 'BRU SNON TSUL YANG RKANG PA DANG POS PHYI ROL GYI SNANG BA BDEN GRUB TU YOD PA MIN PA DANG, RKANG PA GNYIS PAS YUL CAN GYI SEMS KYANG YUL RNAM PA SNA TSOGS PA'I RNAM PA CAN DU SKYE BA DANG, RKANG PA PHYI MA'I DON NI SA BCU
PA'I MDO LAS SEMS TZAM DU GSUNGS PA DANG TSUL 'DRA BAR BZHED LA, DES NA LANG GSHEGS KYI LUNG DE'I 'CHAD TSUL DPAL LDAN ZLA BA DANG MI MTHUN TE, ZLA BA'I LUGS LA LUNG 'DIS PHYI ROL MED PA'I SEMS TZAM BSTAN KYANG DE DRANG DON DGONGS
PA CAN YIN PAR BZHED PA'I PHYIR RO, ,DE'I PHYIR SLOB DPON LEGS LDAN GYIS KUN GZHI'I RNAM SHES KYANG ZHAL GYIS MI BZHES TE, DE BZHES NA KUN GZHI'I BAG CHAGS KYI NUS PA LAS PHYI ROL DON SNANG GI RNAM SHES SKYE BAR 'JOG PAS PHYI DON KHAS LEN
MI RIGS PA'I PHYIR RO, ,NYON YID KYANG MI BZHED DE, KUN GZHI'I RNAM SHES GANG ZAG GI MTSAN GZHIR MI BZHED PA'I PHYIR, KHYAB STE, NYON YID KHAS LEN PA RNAMS KYIS NYON YID DE KUN GZHI LA DMIGS NAS NGAR SEMS PA'I RNAM PA CAN DU 'DOD
PA'I PHYIR RO, ,DE BZHIN DU RANG RIG KYANG MI BZHED DE, YUL DU SNANG LAS GZHAN GYUR PA'I, ,SEMS NYID JI 'DRA BA ZHIG SNANG, ,ZHES MDO SEMS GNYIS LA SOGS PA RANG RIG 'DOD PA RNAMS KYIS SNGON 'DZIN MNGON SUM LTA BU'I STENG NA YUL SNGON
PO SNANG BA'I GZUNG RNAM GYI CHA GCIG DANG, YUL CAN SNGON 'DZIN SNANG BA'I 'DZIN RNAM GYI CHA GCIG DANG GNYIS YOD PAR BZHED PA LA, SNGON 'DZIN GYI STENG NA YUL SNGON PO SNANG BA'I GSAL RIG GI NGO BO DE LAS GZHAN PA'I RANG RIG MED PAR GSUNGS

@058B PA'I PHYIR RO, ,SLOB DPON YE SHES SNYING POS DBU MA'I TSUL BKRAL BA YANG SLOB DPON LEGS LDAN GYIS RJES SU 'BRANG BA YIN NO,, GSUM PA DON DAM PAR GRUB PA 'GOG PA'I RIGS PA'I GTZO BO GANG LA BYED PA NI, SLOB DPON 'DIS ZHES PA NAS
BSLAB PAR BYA'O ZHES PA'I BAR YIN LA, DE LA SLOB DPON LEGS LDAN GYI LUGS LA BDEN GRUB 'GOG PA'I RIGS PA'I GTZO BO GANG LA BYED CE NA, SHAS CHER 'GAL ZLA DMIGS PA'I GTAN TSIGS KYI SGO NAS 'GOG PAR MDZAD LA, DE'I NANG NAS KYANG
RGYU MTSAN MTSUNGS PA'I MGO SNYOMS KYI RIGS PAS GTZO BOR 'GOG PA'I RGYU MTSAN YOD DE, BSGRUB BYA'I CHOS LA RJES SU 'GRO BA'I DPE RNYED SLA BA LA DGONGS PA YIN PA'I PHYIR, 'O NA RGYU MTSAN MTSUNGS PA'I MGO SNYOMS KYI RIGS PA DE JI LTA BU ZHE NA,
DE NI 'DI YIN TE, MIG CHOS CAN, DON DAM PAR GZUGS LA MI LTA STE, DBANG PO YIN PA'I PHYIR, DPER NA RNA BA'I DBANG PO BZHIN, ZHES PA LTA BU DANG, SA KHAMS CHOS CAN, DON DAM PAR SRA BA'I NGO BO NYID MIN TE, 'BYUNG BA YIN PA'I PHYIR,
DPER NA CHU BZHIN ZHES PA LTA BU YIN LA, DE YANG MIG DON DAM PAR GZUGS LA LTA NA RKYEN GANG LA YANG LTOS MED DU GZUGS LA LTA DGOS, DE LTA NA RNA BA'I DBANG PO YANG GZUGS LA LTA BAR 'GYUR TE, MIG GZUGS LA LTA BA DE RGYU RKYEN LA LTOS PA
MED PA'I PHYIR, DE BZHIN DU SA'I KHAMS SRA BAR DON DAM PAR GRUB NA RGYU RKYEN LA LTOS MED DU SRA BA'I NGO BOR GRUB DGOS, DE GRUB NA CHU YANG SRA BAR 'GYUR TE, SRA BA'I NGO BOR 'GYUR BA DE RGYU RKYEN GANG LA YANG MI LTOS PA'I PHYIR TE, SA DE SRA BA'I NGO

@059A *, ,BOR BDEN PAR GRUB PA GANG ZHIG BDEN PAR GRUB NA RGYU RKYEN LA LTOS PA 'GAL BA'I PHYIR, DES NA MIG GI DBANG PO DANG RNA BA'I DBANG PO GNYIS GZUGS LA LTA MI LTA'I KHYAD PAR BYUNG BA NI DE GNYIS BDEN PAR MA GRUB PAS YIN LA, BDEN
PAR GRUB NA DBANG PO LNGA GA GZUGS LA LTA MI LTA MTSUNGS PAR BZHED PA YIN NO, ,LHAG MA RNAMS NI GO SLA'O, ,SLOB DPON LEGS LDAN 'BYED KYIS JI LTAR BKRAL BA'I TSUL BSHAD ZIN TO,, GNYIS PA ZHI 'TSO RJES 'BRANG DANG BCAS PAS JI LTAR BKRAL
BA'I TSUL LA BZHI, DON DAM PAR GANG ZAG DANG CHOS LA RANG BZHIN YOD MED JI LTAR BSHAD PA DANG, MDO SDE DGONGS 'GREL GYI DON JI LTAR BSHAD PA DANG, DON DAM PAR YOD PA 'GOG PA'I RIGS PA'I GTZO BO GANG LA BYED BSHAD PA'O,, DANG
PO NI DGONGS 'GREL SOGS TE, SLOB DPON ZHI BA 'TSO YANG THA SNYAD DU RANG BZHIN GYIS GRUB PA ZHAL GYIS BZHES TE, DBU MA SNANG BAR DGONGS 'GREL LAS NGO BO NYID MED PA GSUM BSHAD PA'I DON LEGS LDAN BZHIN DU BSHAD PA'I PHYIR DANG, TSAD
MA SDE BDUN LA SOGS PA'I RGYU 'BRAS RNAM PAR 'JOG PA'I RIGS PA RNAMS THUN MONG BAR BZHED PA'I PHYIR RO,, GNYIS PA NI, PHYI ROL TU ZHES PA NAS LHAN CIG SKYES PA'I RDO RJES BSHAD DO, ,ZHES PA'I BAR YIN LA, DE YANG SHES RAB SGRON MA LAS,
DANG POR RNAM PAR RIG PA TZAM KHAS BLANGS NAS ZHES SOGS DANG, DE'I 'GREL BSHAD LAS RNAL 'BYOR SPYOD PA BA 'GA' ZHIG GIS ZHES SOGS KYI DON NI, DANG POR PHYI ROL GYI DON BKAG NAS NANG GI SHES PA TZAM YOD PAR 'DOD CING PHYIS DE YANG

@059B BDEN PAR GRUB PA 'GOG PA LAS DANG PO NYID NAS DON SHES GNYIS KA BDEN PAR MA GRUB PAR STON RIGS TE, PHYI DON BDEN PAR MED PA BZHIN DU RNAM SHES KYANG BDEN PAR MED PAR RTOGS PAR BYAR RUNG BA'I PHYIR ZHES PA STE, RNAL 'BYOR SPYOD PA
PA'I DBU MA PA KHA CIG GDUL BYA'I RIGS 'GA' ZHIG LA DANG POR PHYI DON BKAG NAS RNAM SHES BDEN GRUB TU BSTAN, DE'I 'OG TU RNAM SHES BDEN PAR GRUB PA YANG 'GOG PAR BZHED PA LA SKYON BRJOD PA'O, ,DE BZHIN DU RNAL 'BYOR SPYOD PA PA'I DBU
MA PA KHA CIG DANG POR PHYI DON BDEN MED DU BSGOM PAR 'DOD PA YANG MI RIGS TE, DANG PO NYID NAS GNYIS KA BDEN MED DU SGOM PA LA SER SNA BYA MI DGOS PA'I PHYIR RO, ,DES NA SLOB DPON ZHI BA 'TSO'I SNGA ROL TU SNGAR GYI 'DOD TSUL DE LTAR KHAS
LEN PA'I DBU MA PA 'GA' ZHIG BYUNG YANG, PHYI ROL GYI DON THA SNYAD DU MED CING SHES PA BDEN PAR MA GRUB PA'I TSUL GYI GZHUNG BRTZAMS NAS SROL RGYAS PAR BYED PA PO NI SLOB DPON ZHI BA 'TSO YIN LA, 'DI SLOB DPON LEGS LDAN 'BYED KYI'ANG RJES
SU 'BRANGS NAS DGONGS 'GREL GYI MDO'I DON LA SOGS PA 'CHAD PA YIN ZHING, SLOB DPON ZHI BA 'TSOS PHYI ROL GYI DON MED CING RGYU 'BRAS SHES PA'I BDAG NYID DU'ANG BZHED DE, DBU MA RGYAN GYI RANG 'GREL DU RGYU 'BRAS GNYIS SEMS DANG SEMS
LAS BYUNG BA'I BDAG NYID YIN NAM, PHYI ROL GYI DON YIN ZHES DRI BA BKOD NAS DE LA KHA CIG ZHES SOGS KYIS RGYU 'BRAS PHYI ROL DON DU BZHED PA'I DBU MA SNYING PO'I LUGS BKOD NAS, GZHAN DAG SEMS PA NI ZHES SOGS KYIS ZHI BA 'TSO RANG LUGS

@060A *, ,LA DE LTAR MI BZHED PAR RGYU 'BRAS SHES PA'I BDAG NYID DU BZHED PAR GSUNGS PA'I PHYIR RO, ,DE NYID RGYAB RTEN GYI MDO GANG LA BRTEN NAS 'CHAD PA YANG GZHUNG 'DI'I RANG 'GREL LAS RGYAN STUG PO BKOD PA DANG DGONGS 'GREL DANG LANG
GSHEGS RNAMS LA BRTEN NAS 'CHAD PAR GSUNGS LA, DANG POR SEMS TZAM GYI TSUL LA BRTEN NAS RANG RKYA THUB PA'I RDZAS YOD KYIS STONG PA'I GANG ZAG GI BDAG MED DANG, GZUNG 'DZIN RDZAS GZHAN GYIS STONG PA'I CHOS KYI BDAG MED RAGS PA TZAM
KHONG DU CHUD PA LA BRTEN NAS BLO'I MTHU CHE BA RNAMS KYIS GCIG DU BRAL SOGS KYI RTAGS LAS NANG GI SHES PA BDEN MED DU RTOGS PA'I MTHA' THAMS CAD DANG BRAL BA'I DBU MA'I TSUL RTOGS PAR BZHED DE, DBU MA RGYAN LAS, SEMS TZAM LA NI BRTEN
NAS SU, ,ZHES SOGS GSUNGS LA, DON DE YANG LANG GSHEGS LAS, RGYU DANG RKYEN NI LOG PA DANG, ,ZHES SOGS GSUNGS PA'I DGONGS PAR MDZAD CING, GZUNG 'DZIN RDZAS GZHAN GYIS STONG PA DANG, CHOS THAMS CAD BDEN STONG DU RTOGS PA'I
TSUL GNYIS LA BRTEN NAS THEG PA CHEN PO 'THOB PAR BZHED CING, DE YANG, TSUL GNYIS SHING RTA ZHON NAS SU, ,ZHES SOGS LANG GSHEGS LAS GSUNGS PA'I DGONGS PAR MDZAD LA, PHYI ROL MED PA'I SEMS TZAM DANG, CHOS THAMS CAD BDEN
PAS STONG PA DE BCOM LDAN 'DAS KYI MDO'I DGONGS PAR MA ZAD 'PHAGS PA KLU SGRUB KYI DGONGS PA YIN NO ZHES STON PA NI DBU MA RGYAN LAS, 'DI LA SKYE BA CI YANG MED, ,CES SOGS SHLOO KA GNYIS DRANGS NAS BSGRUBS LA, SH'ANTI PA SHLOO KA GNYIS KA KLU

@060B SGRUB KYI GZHUNG DU BZHED KYANG, SHLOO KA DANG PO MDO'I LUNG DANG, GNYIS PA RIGS PA DRUG CU PA'I LUNG YIN LA, 'DI'I DON 'CHAD TSUL NI, PHYI ROL GYI DON MED NA 'BYUNG BA BZHI'I BSHAD PA MI 'THAD DO ZHE NA, DE'I SKYON MED DE 'BYUNG BA BZHI RNAM
SHES KYI BDAG NYID YIN PA'I PHYIR ZHES 'CHAD PA YIN ZHING, SLOB DPON 'DI RANG RIG THA SNYAD DU 'JOG LA, KUN GZHI MI BZHED CING, GRUB MTHA'I 'JOG TSUL SNGO SER LA SOGS PA'I RNAM PA DNGOS POR 'DOD PAS RNAM BDEN PA DANG MTHUN LA, RNAM
RDZUN PA DANG MTHUN PA NI LVA BA PAS BKRAL BA LTAR YIN PAR LHAN CIG SKYES PA'I RDO RJE 'DOD DO, ,THA SNYAD DU PHYI ROL GYI DON YOD MED JI LTAR YIN PA BSHAD ZIN TO,, GSUM PA MDO SDE DGONGS 'GREL GYI DON JI LTAR 'GREL BSHAD PA NI, 'O NA LUGS
'DIS ZHES PA NAS GSUNG RAB 'GREL TSUL DU MA ZHIG CES PA'I BAR GYIS 'CHAD PA YIN LA, DE YANG RIM PA LTAR BRJOD NA, ZHI BA 'TSO YAB SRAS KYIS DGONGS 'GREL GYI MDO'I DON 'CHAD PA'I TSUL RNAM RIG PA DANG MTSUNGS SAM SNYAM NA, GTAN
MI MTSUNGS TE, RNAM RIG PA RNAMS DGONGS 'GREL GYIS 'KHOR LO BAR BA'I MDO RNAMS DRANG DON DU 'GREL BAR BZHED CING, ZHI 'TSO YAB SRAS KYI LUGS LA DGONGS 'GREL GYIS RGYAS 'BRING BSDUS GSUM LTA BU'I 'KHOR LO BAR PA'I MDO RNAMS NGES
DON GYI MDOR GZHUNG BTZUGS NAS SGRUB PAR BZHED PA'I PHYIR TE, DBU MA SNANG BA LAS, DE'I DON DU ZHES SOGS GSUNGS PA LTAR YIN LA, DE'I DON NI, DE KHO NA NYID BSTAN PA DE'I DON DU BCOM LDAN 'DAS KYIS SHER PHYIN GYI MDO LAS SKYE BA MED PA

@061A *, ,SOGS BSTAN PA NI DON DAM PA'I DBANG DU MDZAD PA KHO NAR BRJOD DE, GZUGS SOGS LA DON DAM PAR SKYE BA 'GOG PA YIN PA'I PHYIR, DGONGS 'GREL LAS SHER PHYIN GYI MDO LAS NGO BO NYID MED PAR GSUNGS PA'I DON NGO BO NYID MED
PA RNAM PA GSUM GYI DGONGS PA BSTAN PA'ANG DRANG DON DU 'GREL BA MIN TE, GZUGS SOGS LA DON DAM PAR GRUB PA'I NGO BO NYID MED PA DANG, THA SNYAD DU RANG MTSAN GYIS GRUB PA'I NGO BO NYID MA BKAG PA'I SGO NAS DBU MA'I LAM MTHA' GNYIS DANG
BRAL BA BSTAN PA'I PHYIR NGES PA'I DON KHO NA YIN PAR GZHUNG 'DZUGS PAR MDZAD PA YIN PA'I PHYIR RO, ,DE LTAR BSTAN PA LA DGOS PA YANG YOD DE, GZUGS SOGS KUN RDZOB PA'I NGO BO LA RANG MTSAN GYIS MA GRUB PAR LTA BA'I SKUR 'DEBS DANG, JI
LTAR SNANG BA BZHIN DON DAM PAR YOD PAR SGRO 'DOGS PA'I SGO NAS DON DAM PA LA MI 'JUG PA DE DAG GI SGRO SKUR GYI 'DZIN PA BSAL BA'I DON DU YIN PA'I PHYIR, ZHES PA STE, SKYE MED SOGS SU GSUNGS PA SGRA JI BZHIN PAR 'DZIN PA BKAG NAS THA SNYAD
DU SKYE BAR BSTAN PAS SKUR 'DEBS DANG, DON DAM PAR SKYE BA 'GOG PA NYID MDO'I DON DU BSGRUBS PAS SGRO 'DOGS SEL BAR BZHED PA'O, ,DGONGS 'GREL LAS NGO BO NYID MED PA GSUM GSUNGS PA'I SKYE BA NGO BO NYID MED PA'I DON 'CHAD PA NI GZHAN
DBANG ZHES SOGS TE, GZHAN DBANG RKYEN GZHAN LA RAG LAS PA'I DBANG GIS SKYE YI BDAG NYID KHO NAS MI SKYE BAS SKYE BA NGO BO NYID MED PAR BSHAD PA NI GZHAN DBANG DON DAM PAR MI SKYE BA NYID SKYE BA NGO BO NYID MED PA'I DON DU STON PA YIN TE, MA DROS

@061B PAS ZHUS PA LAS, GANG ZHIG RKYEN LAS SKYES PA DE MA SKYES, ,ZHES SOGS GSUNGS PA LTAR RTEN 'BREL GYI DON BDEN STONG DU STON PAR BZHED PA YIN PA'I PHYIR, DES NA RGYU RKYEN LAS SKYE BAS BDEN PAR GRUB MI DGOS TE, GZHAN DU NA SGYU MA LA SOGS
PA RDZUN PA'I DNGOS PO RNAMS KYANG BDEN DNGOS SU 'GYUR BA'I PHYIR RO, ,DES NA GZHAN DBANG BDEN PAR MED PAS SGYU MA DANG 'DRA BAR DGONGS 'GREL LAS GSUNGS SO, ,GNYIS PA MTSAN NYID NGO BO NYID MED PA NI DE LTA BAS NA ZHES SOGS KYIS STON
TE; DE'I DON YANG YOD DE, MI RTAG PA LA SOGS PA DON DAM PAR YOD PAR BZUNG BA'I DON NI KUN BTAGS YIN LA, DE YANG JI LTAR BTAGS PA BZHIN DU DON DAM PAR GRUB PA'I NGO BO NYID MED PA NYID KUN BTAGS MTSAN NYID NGO BO NYID MED PA'I
DON YIN PA'I PHYIR RO, ,'DIS SGRO 'DOGS KYI MTHA' SEL LO, ,DES NA GZHAN DBANG DON DAM PAR MA GRUB PA NYID LA MTSAN NYID NGO BO NYID MED PAR GSUNGS PA MI 'GAL TE, 'GRO BA RNAMS GZHAN DBANG NYID DON DAM PAR GRUB PA'I KUN BTAGS
KYI NGO BOR ZHEN PA YIN PAS JI LTAR ZHEN PA LTAR DU GZHAN DBANG MED PAR BSTAN DGOS PA'I PHYIR, DGONGS 'GREL LAS KUN BTAGS RANG GI MTSAN NYID KYIS MED PAS MTSAN NYID NGO BO NYID MED PAR BSHAD CING, NGO BO NYID GZHAN GNYIS RANG GI
MTSAN NYID KYIS MA GRUB PA'I MTSAN NYID NGO BO NYID MED PAR MA GSUNGS PA'I RGYU MTSAN YOD DE, NGO BO NYID GZHAN GNYIS DON DAM PAR MA GRUB PA NYID KUN BTAGS RANG GI MTSAN NYID KYIS GRUB PA'I MTSAN NYID NGO BO NYID MED PAR BSHAD PA'I DON YIN

@062A *, ,PA'I PHYIR, ZHES BSHAD DO, ,DES NA 'DI PA'I LUGS LA GZUGS SOGS DON DAM PAR RANG GI MTSAN NYID KYIS MA GRUB PA NYID MTSAN NYID NGO BO NYID MA GRUB PA'I DON YIN PAS SGRO 'DOGS KYI MTHA' DANG BRAL LA, THA SNYAD DU RANG GI MTSAN
NYID KYIS GRUB PAS SKUR 'DEBS KYI MTHA' DANG BRAL BA YIN ZHING, GZHAN DBANG RANG GI MTSAN NYID KYIS MED NA RGYU 'BRAS SOGS MI RUNG BA SEMS TZAM PA DANG 'DRA YANG DE GNYIS LA KHYAD PAR SHIN TU CHE STE, 'DI PA RANG MTSAN GYIS GRUB NA DON DAM
PAR MA GRUB PAS KHYAB PAR 'DOD, SEMS TZAM PA RANG MTSAN KYIS GRUB NA DON DAM PAR GRUB PAS KHYAB PAR 'DOD PA'I PHYIR RO, ,DGONGS 'GREL LAS GZUGS SOGS NGO BO DANG KHYAD PAR GYI THA SNYAD KYI GZHIR RANG GI MTSAN NYID KYIS GRUB PA'I KUN
BTAGS KYIS STONG PAR GSUNGS PA NI GZUGS RUNG GZUGS KYI BRDA'I YUL YIN PA LTA BU'I RANG LDOG MIN GYI, GZUGS 'DZIN PA'I RTOG PA'I ZHEN YUL LA BZHED PA NI LEGS LDAN 'BYED DANG MTSUNGS SO, ,GSUM PA DON DAM PA NGO BO NYID MED PA'I
DON 'CHAD PA NI GZHAN YANG DBU MA SNANG BA ZHES SOGS TE, RIM PAS BSHAD NA, DE YANG KHO NA RE, YUM GYI MDO LA SOGS PA MDO SDE KHA CIG LAS, CHOS THAMS CAD NI NGO BO NYID MED PA MA SKYES PA ZHES SOGS GSUNGS PA NI DRANG DON YIN TE, DGONGS
'GREL LA SOGS PA LAS MDO'I DON GYI DGONGS PA BSTAN NAS DRANG DON DU BKRAL BA'I PHYIR ZHES RTZOD PA BKOD NAS, DE'I LAN DU DBU MA SNANG BA LAS, DE'I PHYIR DGONGS PA BSTAN PA YANG ZHES SOGS GSUNGS TE, DON NI DE'I PHYIR SHER PHYIN GYI MDO

@062B LAS NGO BO NYID MED PA DANG MA SKYES PA SOGS GSUNGS PA'I DGONGS PA DGONGS 'GREL GYIS BSTAN PA YANG SHER PHYIN GYI MDO NGES PA'I DON NYID DU 'GAL BAR MI BYED PA STE DRANG DON DU 'GREL BA MIN TE, SHER PHYIN RGYAS 'BRING BSDUS GSUM LTA BU'I DGONGS
PA BSTAN NAS NGES DON GYI MDOR GZHUNG BTZUGS NAS BSGRUBS PA'I PHYIR TE, DBU MA SNANG BA LAS, DE NYID KYI PHYIR SKYE BA MED PA LA SOGS PA BSTAN PA NGES PA'I DON NYID DU BSGRUB PA'I PHYIR DANG, ZHES SOGS GSUNGS NAS DE'I SGRUB BYED DU, DGONGS
'GREL LAS CHOS KYI BDAG MED PA'I DON DAM PA NGO BO NYID MED PA LA DGONGS NAS MA SKYES PA SOGS SU GSUNGS PA RNAMS DRANGS PA'I PHYIR, DES NA, YONGS GRUB CHOS CAN, KHYOD LA DON DAM PA NGO BO NYID MED PA ZHES BYA STE, DON DAM PA YANG YIN
LA; BDEN PAR GRUB PAR SGRO BTAGS PA'I CHOS BDAG GI NGO BOR MED PAS RAB TU PHYE BA YIN PA'I PHYIR, 'DIS NI SHER PHYIN GYI MDO LAS NGO BO NYID MED PA DANG SKYE BA MED PA SOGS SU GSUNGS PA'I DGONGS PA DGONGS 'GREL GYIS BKRAL TE SGRA JI BZHIN
PAR 'DZIN PA BKAG NAS NGES DON DU BSGRUBS PAR BSHAD LA, SGRA JI BZHIN PAR 'DZIN PA'I DON YANG SKYE 'GAG SOGS YE MED DU 'DZIN PA YIN GYI, DON DAM PAR MED PAR 'DZIN PA MIN TE, DBU MA PAS DON DAM PAR SKYE 'GAG SOGS MED PA DANG,
KUN RDZOB TU YOD PAR BZHED KYANG SGRA JI BZHIN PAR 'DZIN PA MA YIN PA'I PHYIR RO, ,DE LA KHO NA RE, NGO BO NYID MED PA DANG SKYE MED SOGS SU BSHAD PA'I 'KHOR LO GNYIS PA'I MDO DGONGS 'GREL GYIS DRANG DON DU BSHAD PA MI 'THAD PAR THAL, 'KHOR

@063A *, ,LO BAR PA'I MDO NGES DON DU GZHUNG BTZUGS NAS SGRUB PA'I PHYIR, RTAGS KHAS BLANGS ZHE NA, 'DI'I 'GAL SPONG DBU MA SNANG BAR MA MDZAD KYANG, DGONGS PA NI, DE'I SKYON MED DE, DRANG DON DU GSUNGS PA DANG DGONGS PA BSTAN NAS
NGES DON DU SGRUB PA GNYIS MDO GCIG YIN NA 'GAL MOD KYANG, 'KHOR LO BAR PA TZAM DU GCIG KYANG MDO GCIG MIN PA'I PHYIR TE, DRANG DON DU GSUNGS PA NI SHES RAB SNYING PO LTA BU MDO DE'I NANG DU DGAG BYA LA DON DAM GYI KHYAD PAR GSAL BAR
MA SBYAR BAR GZUGS MED CES GSUNGS PA LTA BU RNAMS SGRA JI BZHIN PAR GZUNG DU MI RUNG BAS GZHAN DU DRANG DGOS PA DRANG DON DANG, SHER PHYIN 'BUM PA LTA BU DGAG BYA LA DON DAM GYI KHYAD PAR GSAL BAR SBYAR BA RNAMS SGRA JI BZHIN PA'I NGES DON
GYI MDOR GZHUNG BTZUGS NAS DGONGS 'GREL GYIS SGRUB PA YIN PA'I PHYIR RO, ,DES NA 'KHOR LO GNYIS PA DRANG DON DU GSUNGS PA NI 'KHOR LO GNYIS PA THAMS CAD MIN GYI CHA GNYIS SU 'BYED DGOS PA'I DON NO, ,MDOR BSDU NA THEG CHEN LA ZHUGS
PA LA 'KHOR LO GNYIS PA GSUNGS PA DE LA THA SNYAD DU RANG MTSAN GYIS GRUB PA BZHED PA'I DON GYIS DGAG BYA LA DON DAM GYI KHYAD PAR DNGOS SU SBYAR BA DANG MA SBYAR BA GNYIS BYUNG BA'I MA SBYAR BA LA RANG BZHIN GYIS MED PA SOGS BYUNG YANG 'DI PA'I LUGS
LA DON DAM GYI KHYAD PAR SBYAR BA'I GO MI CHOD PAS DRANG DON DANG, DON DAM GYI KHYAD PAR DNGOS SU SBYAR BA SHER PHYIN 'BUM PA LTA BU NGES DON GYI MDOR DGONGS 'GREL GYIS 'GREL PAR BZHED PA YIN NO, ,DE LA KHO NA RE, SEMS TZAM PA RNAMS BZHED

@063B PA LTAR GYI MTSAN NYID GSUM GYI RNAM GZHAG DE DGONGS 'GREL GYI MDO'I DON MIN NA, MDO GANG GI'ANG DON MIN PAR BZHED DAM ZHE NA, DE YANG MDO'I GDUL BYA LA CHOS THAMS CAD BDEN MED DU CIG CAR RTOGS NUS PA'I DBANG PO RNON PO DANG, MI
NUS PAR RIM GYIS BKRI DGOS PA'I DBANG RTUL GNYIS LAS SNGA MA'I DBANG DU BYAS NAS ZHI 'TSO YAB SRAS RANG GI BZHED PA LTAR DANG, PHYI MA'I DBANG DU BYAS NAS PHYI ROL GYI DON BKAG NAS SEMS TZAM LA BDEN PAR GRUB PA'I RANG BZHIN MA BKAG PAR
YANG DGONGS 'GREL DANG LANG GSHEGS, RGYAN STUG PO BKOD PA SOGS SU GSUNGS PAR DBU MA SNANG BA LAS BSHAD DO, ,GSUNG LHAG MA NI GO SLA BAR SNANG NGO, ,DES NA ZHI 'TSO YAB SRAS LEGS LDAN 'BYED DANG BCAS PA RNAMS KYI LUGS LA 'KHOR
LO DANG PO DRANG DON DANG, BAR PA LA DRANG NGES KYI CHA GNYIS, THA MA NGES DON GYI MDOR BZHED PA YIN NO, ,ZHES SHES PAR BYA'O, ,DGONGS 'GREL GYI DON JI LTAR 'GREL BA BSHAD ZIN TO,, BZHI PA DON DAM PAR YOD PA 'GOG PA'I RIGS PA'I GTZO
BO GANG LA BYED PA LA GNYIS, RIGS PA'I DGAG BYA NGOS BZUNG BA DANG, DE JI LTAR 'GOG PA'I TSUL LO, ,DANG PO NI GAL TE CHOS RNAMS LA ZHES PA NAS DE BZHIN DU BLTA'O ZHES PA'I BAR GYIS 'CHAD PA YIN LA, DE YANG THOG MAR DON DAM LA DPYOD
PA'I RTAGS KYI DGAG BYA NGOS 'DZIN DGOS PA'I RGYU MTSAN STON PA NI GAL TE ZHES SOGS TE, DE YANG RANG RGYUD PA RNAMS KYIS RANG GI MTSAN NYID KYIS GRUB PA KHAS LEN PAS DER GRUB PA TZAM NI BDEN PAR GRUB PA'I TSAD DU MI 'JOG PAS 'DI PA'I LUGS

@064A *, ,KYI BDEN PAR GRUB PA DANG YANG DAG PAR GRUB PA DANG DON DAM PAR GRUB PA ZHES PA'I GRUB TSAD DE JI LTA BU ZHE NA, THOG MAR BDEN MED TSAD MAS NGES PA LA BDEN PAR GRUB NA 'DI 'DRA ZHIG 'ONG NGO SNYAM PA'I RTAGS KYI DGAG BYA'I SPYI BLO YUL
DU LEGS PAR SHAR BA ZHIG DGOS TE, DGAG BYA BDEN GRUB KYI SPYI BLO YUL DU MA SHAR BAR BKAG PA'I BDEN MED KYI SPYI BLO YUL DU 'CHAR MI SRID PA'I PHYIR TE, RTAG PA'I SPYI BLO YUL DU MA SHAR BAR SGRA RTAG STONG DU NGES MI NUS PA'I PHYIR RO, ,'O NA DON
DAM PAR GRUB PA KHEGS PA LA DON DAM PAR GRUB PA ZHIG BYUNG NA 'DI 'DRA ZHIG 'ONG NGO ZHES PA'I SPYI BLO YUL DU SHAR DGOS NA, DON DAM PAR GRUB PA DE CI 'DRA ZHIG LA ZER BA YIN ZHE NA, THOG MAR RTOG GE 'BAR BA'I LUGS DGOD PA NI, RTOG GE 'BAR
BA LAS DON ZHES BYA BA NI ZHES SOGS TE GO BDE BAR BRJOD NA, BLOS SHES PA DANG BRTAG PAR BYA BA'I DON YIN PAS SHES BYA THAMS CAD LA DON ZHES BRJOD LA, DE'I NANG NAS DON YANG YIN ZHING DAM PA YANG YIN PAS DON DAM ZHES BRJOD PA DANG, DE
MNGON SUM GYIS RTOGS PA'I RGYU MTSAN GYIS 'PHAGS PA'I ZAG MED MNYAM GZHAG YE SHES LA DON DAM ZHES BRJOD PA DANG, MNYAM GZHAG YE SHES DANG RJES SU MTHUN PA'I RGYU MTSAN GYIS 'PHAGS PA'I RJES THOB YE SHES DANG RIGS SHES RJES DPAG SOGS
LA DON DAM ZHES BRJOD PA STE DON DAM GYI MING BTAGS PA GSUM YOD LA, DE RNAMS KYI NANG NAS KYANG PHYI MA MTHAR THUG DPYOD PA'I RIGS SHES KYI NGES NGOR GRUB PA'I KUN RDZOB PA'I CHOS ZHIG BYUNG NA BDEN PAR GRUB PA DANG, DE KHO NA NYID DU GRUB PA

@064B DANG, DON DAM PAR GRUB PA DANG, DON DAM LA DPYOD PA'I RTAGS KYI DGAG BYA ZHES BYA'O, ,SPYIR DON DAM BDEN PA MTHAR THUG DPYOD PA'I RIGS SHES KYI NGES NGOR MA GRUB STE, NGES NGO DER DE GRUB NA BDEN GRUB TU 'GYUR BA'I PHYIR RO, ,DE NAS
DBU MA SNANG BA LAS GSUNGS PA'I TSUL DGOD PA NI, DBU MA SNANG BA LAS YANG DAG PA'I DON THOB PA DANG ZHES SOGS GSUNGS PA'I DON NI YUL DON DAM RTOGS PA'I CHA NAS DE RTOGS PA'I THOS BSAM SGOM GSUM LA DON DAM ZHES PA DANG, DAM PA
'PHAGS PA'I ZAG MED YE SHES KYI YUL YIN PAS BDAG MED GNYIS LA DON DAM ZHES PA DANG, BLO GNOD MED LA SNANG BA'I DBANG GIS BZHAG PA TZAM MIN PAR YUL RANG GI THUN MONG MA YIN PA'I SDOD LUGS KYI NGOS NAS GRUB PA LA DON DAM ZHES BSHAD
PA SOGS DON DAM GYI MING BTAGS PA JI SNYED CIG YOD PA'I NANG NAS PHYI MA'I DON DE LTAR GRUB PA ZHIG BYUNG NA DE DON DAM LA DPYOD PA'I RTAGS KYI DGAG BYAR BZHED PA YIN TE, DBU MA SNANG BA LAS KUN RDZOB TU GRUB PA'I GRUB TSAD 'CHAD PA NA, DE'I
PHYIR DE DAG GI BSAM PA'I DBANG GIS DNGOS PO RDZUN PA'I NGO BO THAMS CAD NI KUN RDZOB TU YOD PA KHO NA'O, ,ZHES BLO'I DBANG GIS KUN RDZOB PA'I CHOS RNAMS 'JOG PAR GSUNGS LA, BLO YANG GANG YANG RUNG BA ZHIG LA MI BYED DE, DON DE LA 'KHRUL
BA'I BLOS DON DE BZHAG KYANG 'JOG MI NUS PAR BZHED PA'I PHYIR RO, ,DE'I PHYIR BLO GNOD MED CES SMOS PA YIN LA, BLO GNOD MED KYI DON NI BLO MA 'KHRUL BA DANG, MA 'KHRUL BA'I DON YANG BLO DES DON DE'I SDOD LUGS JI LTAR YOD PA LTAR 'JAL

@065A *, ,NUS PA ZHIG LA 'DOD LA, DES NA BUM 'DZIN MNGON SUM LTA BU BUM PA LA MA 'KHRUL BA'I DON NI BUM 'DZIN MNGON SUM DES BUM PA'I SDOD LUGS JI LTAR YOD PA LTAR 'JAL NUS PA NYID YIN PAS BUM 'DZIN MNGON SUM GYIS BCAL BA
TZAM LA MA LTOS PA'I GZHAL RGYU'I BUM PA RANG GI SDOD LUGS SHIG YOD PAR RANG RGYUD PA RNAMS BZHED CING, THAL 'GYUR BA RNAMS BUM 'DZIN MNGON SUM GYIS BCAL BA LA MA LTOS PA'I GZHAL RGYU'I BUM PA'I SDOD LUGS CUNG ZAD KYANG MED PAR BZHED
PAS THAL RANG GNYIS LA DON DAM LA DPYOD PA'I RTAGS KYI DGAG BYA LA PHRA RAGS KYI KHYAD CHEN PO YOD LA, DE 'DRA BA'I KHYAD PAR 'BYUNG BA'I RTZA BA YANG RANG MTSAN GYIS GRUB PA 'DOD MI 'DOD LA THUG GO, DE'I PHYIR RANG RGYUD PA'I SKABS 'DIR BLO MA
'KHRUL PAS YOD PAR BZHAG PA TZAM THA SNYAD DU GRUB PA'I GRUB TSAD DU LUNG DES GSAL BAR BSTAN PAS DE TZAM MIN PA'I YOD PA ZHIG BYUNG NA BDEN GRUB TU 'JOG PAR SHIN TU GSAL LO, ,DES NA RANG RGYUD PA'I SKABS 'DIR SA BON LAS MYU GU RANG NGOS
NAS SKYE ZHING DE LTAR DU SKYE BAR BLO MA 'KHRUL PAS KYANG 'JOG LA, DES BZHAG PA TZAM MIN PA'I SKYE TSUL ZHIG BYUNG NA BDEN GRUB KYI SKYE BAR 'GYUR BA YIN NO,, GNYIS PA DE 'GOG PA'I TSUL NI, DE LTA BU'I DGAG BYA ZHES PA NAS RGYA MA BSKYED DO ZHES
PA'I BAR GYIS BSHAD LA, DE YANG RANG RGYUD PA'I SKABS 'DIR BDEN GRUB 'GOG PA'I RIGS PA JI LTA BU ZHE NA, RTEN 'BREL GYI GTAN TSIGS TZAM MA GTOGS SHAS CHER 'BREL ZLA MA DMIGS PA'I RTAGS KYI SGO NAS 'GOG PA YIN TE, DBU MA SNANG BA

@065B SOGS LAS RDO RJE GZEGS MA'I GTAN TSIGS, YOD MED SKYE 'GOG GI GTAN TSIGS SOGS DANG, KHYAD PAR DU GCIG DU BRAL GYI RTAGS SOGS KYI SGO NAS 'GOG PAR MDZAD CING, DE DAG 'BREL ZLA MA DMIGS PA'I GTAN TSIGS YIN PA'I PHYIR, DE
YANG DANG PO GNYIS NI RGYU MA DMIGS PA DANG, GSUM PA NI KHYAB BYED MA DMIGS PA'I GTAN TSIGS YIN LA, RTEN 'BREL GYI RTAGS NI PHAN TSUN SPANGS 'GAL LA BRTEN PA'I 'GAL DMIGS KYI RTAGS YIN NO, ,DE DAG GI RTAGS SBYOR GYI 'GOD TSUL
DANG, PHYOGS KHYAB SGRUB TSUL SOGS NI SKAL BZANG MIG 'BYED DANG, KHO BOS SBYAR BA'I DBU MA 'JUG PA'I STONG THUN LAS SHES PAR BYA'O, ,DBU MA PA'I SKABS 'DIR BDEN GRUB PA 'GOG PA'I RTZA BA NI CHA MED SHES BYA LA SRID PA 'GOG PA LA RAG LAS
TE; CHA MED SHES BYA LA MI SRID NA, GZHI GRUB NA CHA BCAS YIN PAS KHYAB DGOS, DE KHYAB NA CHA DANG CHA CAN GNYIS PO DE NGO BO GCIG LA LDOG PA THA DAD YIN PA TZAM RDZUN PA THA SNYAD PA'I GNAS TSUL LA 'THAD KYANG, DON DAM PAR GRUB PA LA 'GAL BA'I
PHYIR TE, CHA DANG CHA CAN GNYIS PO NGO BO THA DAD YIN NA DE RNAMS 'BREL MED DU 'GYUR ZHING, NGO BO GCIG YIN NA BDEN PAR GRUB PA'I NGO BO GCIG TU 'GYUR BAS CHA DANG CHA CAN RNAMS CHA MED GCIG TU 'GYUR BA'I PHYIR RO, ,LHAG MA RNAMS NI GO SLA
BAR SNANG NGO,, 'DIR SMRAS PA, GRUB MCHOG LEGS LDAN ZHABS DANG ZHI BA 'TSO'I, ,DGONGS DON BSAM 'PHEL DBANG GI RGYAL PO DE, ,RNAM DPYOD RGYAL MTSAN MTHON PO'I RTZER BKOD NAS, LEGS BSHAD 'DOD RGU'I CHAR CHEN BDAG GIS PHAB,

@066A *, ,DRANG BA DANG NGES PA'I DON RNAM PAR 'BYED PA LEGS PAR BSHAD PA'I SNYING PO'I DGONGS PA'I DON RAB TU GSAL BAR BYED PA'I SGRON ME ZHES BYA BA'I BSTAN BCOS LAS GTZO BOR RANG RGYUD PA RNAMS KYIS GSUNG RAB LA DRANG NGES KYI TSUL JI
LTAR PHYE BA'I SKABS TE LE'U GNYIS PA'O,, ` ,,PHUL BYUNG BLO BZANG DBYAR SKYES ROL PAS SHES BYA'I MKHA' LAM MA LUS KHYAB, ,RNAM DKAR GRAGS PA'I GLOG GI MTSON CHAS KHOR YUG RI BO'I BAR DU 'DEBS, ,STONG DANG RTEN 'BYUNG SPRIN GYI
DBYANGS SNYAN SRID PA GSUM NA CI YANG SGROG ,YAB RJE THUGS RJE'I CHAR ZIM G-YO BAS BDAG BLO'I PAD MTSO GANG BAR MDZOD,, GNYIS PA THAL 'GYUR BA RNAMS KYIS 'PHAGS PA'I DGONGS PA JI LTAR BKRAL BA LA GNYIS, GANG ZAG DANG CHOS LA RANG
BZHIN YOD MED JI LTAR BSHAD PA DANG, DON DAM DU GRUB PA 'GOG PA'I RIGS PA'I GTZO BO GANG YIN BSTAN PA'O,, DANG PO LA GSUM, GANG ZAG DANG CHOS LA RANG BZHIN 'GOG PA'I KHYAD PAR BSHAD PA DANG, DE LA BRTEN NAS 'PHAGS PA'I
DGONGS PA 'GREL TSUL THUN MONG MA YIN PA BSTAN PA DANG, TSUL DE LA MDO SDE DANG 'GAL BA SPANG BA'O,, DANG PO LA GNYIS, RANG GI MTSAN NYID KYIS GRUB PA'I RANG BZHIN 'GOG PA KHYAD PAR YIN PAR BSTAN PA DANG, DGAG BYA NGOS BZUNG NAS JI
LTAR MED PA BSTAN PA'O,, DANG PO NI SLOB DPON SANGS RGYAS BSKYANGS KYIS ZHES PA NAS SMRA BAR MI RIGS SO ZHES PA'I BAR GYIS 'CHAD LA, DE RNAMS KYI DON RIM PA BZHIN DU BRJOD NA, THAL RANG GNYIS LA BDAG MED GNYIS KYI 'JOG TSUL MI

@066B 'DRA BA'I KHYAD PAR YOD PAR RANG RGYUD PA'I GZHUNG RNAMS NAS GSAL BAR BSHAD PA MED LA, KHYAD PAR SPYAN RAS GZIGS BRTUL ZHUGS KYIS NI CHOS RNAMS THA SNYAD DU YOD PA DANG DON DAM DU MED PAR 'JOG PA'I TSUL LEGS LDAN DANG SANGS RGYAS BSKYANGS
'DRA BAR YANG BSHAD DO, ,DPAL LDAN ZLA BAS NI SLOB DPON SANGS RGYAS BSKYANGS KYIS 'PHAGS PA'I DGONGS PA PHYIN CI MA LOG PAR BKRAL BAS RANG LUGS KYI BDEN GNYIS KYI 'JOG TSUL YANG DE KHO NA DANG MTHUN LA, DE NI RANG RGYUD PA RNAMS KYIS
'PHAGS PA'I DGONGS PA BKRAL BA DANG THUN MONG MIN PAR BZHED DO, ,'JUG PA'I 'GREL PA LAS, JI LTAR DBU MA'I BSTAN BCOS MA GTOGS PAR ZHES SOGS KYIS RTZA SHE SOGS KYI DBU MA'I GZHUNG LUGS LAS GZHAN PA'I DNGOS SMRA BA'I GZHUNG LUGS
NAS CHOS THAMS CAD BDEN PAR GRUB PAS STONG PA'I STONG NYID STON PA MED BZHIN DU, DPAL LDAN ZLA BA DANG SANGS RGYAS BSKYANGS KYIS BKRAL BA'I RANG GI MTSAN NYID KYIS GRUB PA'I CHOS RDUL TZAM YANG MED PA DANG, DE LA THA SNYAD KYI RNAM GZHAG THAMS
CAD 'THAD PA'I TSUL GYIS 'PHAGS PA'I DGONGS PA 'GREL PA'I TSUL RANG RGYUD PA RNAMS KYI GZHUNG NA GTAN NAS MED PAR GSUNGS SHING, DNGOS SMRA BAS DON DAM DU MED PAR 'DOD PA'I CHOS RNAMS DBU MA'I LUGS KYI KUN RDZOB TU YOD PAR 'DOD
PA'I RANG RGYUD PA RNAMS KYIS 'PHAGS PA'I DGONGS PA KHONG DU MA CHUD PAR GSUNGS LA, DE'I RGYU MTSAN YANG DNGOS SMRA BA RNAMS KYIS DON DAM DU YOD PAR 'DOD PA NI RANG GI MTSAN NYID KYIS GRUB PA SHA STAG YIN ZHING, RANG LUGS LA RANG MTSAN

@067A *, ,GYIS GRUB PA THA SNYAD DU'ANG ZHAL GYIS MI BZHES PA'I GNAD KYIS YIN LA, BDEN GNYIS RANG 'GREL LAS, GZHAN GYIS DON DAM BYAS GANG YIN, ,ZHES SOGS KHUNGS SU DRANGS PA DE'I 'GREL BSHAD KYI GZHUNG 'DI 'PHAGS PA KLU SGRUB KYIS
MDZAD PAR BSHAD CING, 'GREL BSHAD DE RTZOM PA PO SLOB DPON ZHI BA 'TSO YIN ZHES 'BYUNG YANG, GZHAN GYIS DON DAM BYAS GANG YIN, ,ZHES SOGS KYI GZHUNG DE LA DPAL LDAN ZLA BAS DGAG PA MDZAD PA'I PHYIR KLU SGRUB KYI MIN LA, BDEN GNYIS
RANG 'GREL GYI 'GREL BSHAD DE'I BSTAN BCOS RTZOM PA'I DGOS PA BSHAD PA LA K'A MA LA SHI LAS TSAD MA'I DE KHO NA NYID BSDUS PA'I 'GREL PAR DGAG PA MDZAD PA'I PHYIR ZHI BA 'TSOS MDZAD PA YANG MA YIN NO, ,GZHAN YANG 'JUG 'GREL LAS DON DAM
PAR SKYE BA MED PAS ZHES SOGS GSUNGS PA NI RANG RGYUD PA RNAMS RANG MTSAN GYIS GRUB PA BZHED PA'I KHUNGS SHIN TU GSAL BA YIN TE, 'GREL PA 'DIS DON DAM PAR MTHA' BZHI'I SKYE BA 'GOG RIGS SHING, THA SNYAD DU GZHAN SKYE 'GOG MI RIGS
PAR 'DOD PA'I LUGS BRJOD PA GANG ZHIG ,GZHAN SKYE DON DAM DU MED CING THA SNYAD DU YOD PAR 'DOD PA RANG RGYUD PA MA GTOGS NANG PA'I GRUB MTHA' SMRA BA GZHAN MED PA'I PHYIR TE, THAL 'GYUR BAS GZHAN SKYE THA SNYAD DU'ANG KHAS MI LEN ZHING, DNGOS
SMRA BA RNAMS KYIS DON DAM PAR GZHAN SKYE YOD PAR 'DOD PA'I PHYIR, DES NA GZHAN SKYE'I DON RANG GI MTSAN NYID KYIS GRUB PA'I RGYU GZHAN LAS 'BRAS BU GZHAN 'BYUNG BA YIN LA, DE THA SNYAD DU MED NA KUN RDZOB BDEN PA MED PAR 'GYUR ZHING, DE

@067B MED NA DON DAM BDEN PA GCIG PUR 'GYUR BAS BDEN PA GNYIS KYI RNAM GZHAG MI 'THAD DO ZHES 'DOD PA'I RANG RGYUD PA'I LUGS BRJOD PA YIN PAS RANG RGYUD PA RNAMS RANG MTSAN GYIS GRUB PA BZHED PAR SHIN TU GSAL ZHING, THAL 'GYUR BA RNAMS
RANG MTSAN ZHAL GYIS MI BZHES PAS GZHAN SKYE THA SNYAD DU'ANG MI 'DOD PA YIN TE, GZHAN SKYE THA SNYAD DU'ANG KHAS MI LEN PA'I RTZA BA YANG RANG GI MTSAN NYID KYIS GRUB PA 'DOD MI 'DOD LA THUG GO, GNYIS PA LA GNYIS, KUN BTAGS DANG LHAN SKYES
KYI SGRO 'DOGS KYI BZUNG TSUL BSTAN NAS DE MED PAR BSTAN PA DANG, NYAN THOS KYI SDE SNOD LA BRTEN NAS KYANG BDAG MED GNYIS BSTAN PA'I DON BSHAD PA'O,, DANG PO NI, 'O NA JI 'DRA BA ZHIG TU BZUNG NA ZHES PA NAS BTAGS PA TZAM DANG MI 'DRA'O
ZHES PA'I BAR GYIS 'CHAD LA, DE YANG KHO NA RE, THAL 'GYUR BAS RANG GI MTSAN NYID KYIS GRUB PA ZHAL GYIS BZHES NA, RANG GI MTSAN NYID KYIS GRUB PAR BZUNG BA'I TSAD JI LTA BU ZHE NA, THOG MAR RANG GI MTSAN NYID KYIS GRUB PA KHAS LEN PA'I GRUB
MTHA' SMRA BA RNAMS KYI LUGS BRJOD PA NI 'DI LA THOG MAR ZHES PA NAS MI 'DRA'O ZHES PA'I BAR TE, DE YANG THAL 'GYUR BA MA GTOGS PA'I GRUB MTHA' SMRA BA RNAMS KYIS GANG ZAG LTA BU THA SNYAD DU 'JOG PA NA GANG ZAG 'DIS LAS 'DI BYAS SO 'BRAS
BU 'DI MYONG NGO ZHES SOGS THA SNYAD BTAGS PA TZAM GYIS MI TSIM PAR BTAGS PA'I DON GYI GANG ZAG LA SOGS PA DANG, RNAM SMIN MYONG BA PO RANG NGOS PA ZHIG BTAGS DON BTZAL NAS 'JOG PA YIN LA, DE'I TSUL YANG PHUNG PO 'DI NYID GANG ZAG YIN

@068A *, ,NAM, PHUNG PO LAS DON GZHAN PA'I GANG ZAG CIG YOD CES BTAGS DON BTZAL NAS RANG RGYUD PA DANG RIGS PA'I RJES 'BRANG GI SEMS TZAM PA RNAMS YID KYI RNAM SHES GANG ZAG GI MTSAN GZHIR 'DOD LA, LUNG GI RJES 'BRANG GI SEMS
TZAM PA RNAMS KUN GZHI'I RNAM SHES GANG ZAG TU 'DOD CING, MDO SDE PA RNAMS YID KYI RNAM SHES KYI RGYUN GANG ZAG TU 'DOD LA, BYE BRAG SMRA BA'I NANG TSAN KHA CIG PHUNG PO LNGA CHAR GANG ZAG TU 'DOD PA DANG, KHA CIG SEMS GCIG PU GANG ZAG TU 'DOD
PA DANG, GNAS MA BU PAS GANG ZAG PHUNG PO DANG GCIG THA DAD GANG DU'ANG BRJOD DU MED PA'I RDZAS YOD DU 'DOD DO, ,DE THAMS CAD KYANG MING RKYANG BTAGS YOD TZAM LA GANG ZAG 'JOG MA SHES PAS BTAGS DON BTZAL NAS 'DI 'DRA ZHIG GANG ZAG
YIN NO ZHES 'JOG DGOS PA BYUNG BA YIN LA, DE'I GNAD KYIS DE RNAMS GANG ZAG RANG GI MTSAN NYID KYIS GRUB PAR KHAS LEN PA YIN NO, ,DER MA ZAD RANG RGYUD PA MAN CHAD KYIS RANG GI MTSAN NYID KYIS GRUB PA KHAS MA BLANGS NA THA SNYAD KYI RNAM GZHAG
GANG YANG 'JOG MI SHES TE, SNGAR YANG ZUR TZAM BSHAD ZIN TO, ,DE NAS ZLA BA'I ZHABS KYI LUGS LA NI ZHES PA NAS MI 'DRA'O ZHES PA'I BAR GYIS RIM PA LTAR THAL 'GYUR BA RANG LUGS KYI CHOS DANG GANG ZAG GI THA SNYAD 'JOG TSUL DANG, DE LTAR
'JOG DGOS PA'I SHES BYED, DE THAL 'GYUR BA'I KHYAD CHOS SU MI 'THAD PA'I RTZOD PA SPANG BA RNAMS RIM PA LTAR 'CHAD LA, DE YANG DANG PO NI TSIG GSAL LAS GZHAN YANG LUS KYI RTEN CAN ZHES SOGS TE, DNGOS SMRA BA RNAMS KYIS SRA BA SA'I MTSAN

@068B NYID DU RANG BZHIN GYIS GRUB PAR KHAS BLANGS PA LA, SRA BA SA'I MTSAN NYID DU RANG BZHIN GYIS MED DE, DE YOD NA RIGS PAS DPYAD CING BTZAL BA'I TSE SRA BA LAS THA DAD PA'I SA YOD DGOS PA LAS MED PA'I PHYIR TE, SRA BA MA YIN PA'I SA MED PA'I
PHYIR ZHES DGAG PA BRJOD LA, DNGOS SMRA BA NA RE, DPYAD PA'I TSE SRA BA LAS THA DAD PA'I SA MED KYANG SA'I MTSAN NYID SRA BA RANG BZHIN GYIS YOD DE, MCHI GU'I LUS ZHES BRJOD PA'I TSE MCHI GU LAS DON GZHAN DU GYUR PA'I LUS DANG, SGRA GCAN GYI
MGO BO ZHES BRJOD PA'I TSE SGRA GCAN LAS DON GZHAN PA'I MGO MED KYANG, LUS DANG MGO GNYIS KHYAD GZHI DANG RTEN YIN ZHING, MCHI GU DANG SGRA GCAN GNYIS KHYAD CHOS DANG BRTEN PA YIN PA'I PHYIR RO, ,DE'I LAN STON PA NI LUS DANG MGO ZHES SOGS
TE; MCHI GU'I LUS SGRA GCAN GYI MGO ZHES BRJOD PA'I TSE MCHI GU LAS DON GZHAN PA'I LUS DANG SGRA GCAN LAS DON GZHAN PA'I MGO MED KYANG, LUS DANG MGO KHYAD GZHI DANG, MCHI GU DANG SGRA GCAN GNYIS KHYAD CHOS SU 'THAD PA DE SRA BA LAS THA
DAD PA'I SA MED KYANG SRA BA SA'I MTSAN NYID DU RANG BZHIN GYIS GRUB PA 'THAD PA'I DPER MI RUNG STE, SPYIR LUS DANG MGO ZHES BRJOD PA NA GANG GI LUS DANG GANG GI MGO YIN SNYAM DU DOGS PA SKYE BAR 'GYUR LA, DE'I TSE MCHI GU'I LUS DANG SGRA GCAN
GYI MGO ZHES BRJOD PAS MCHI GU DANG SGRA GCAN ZHES BSHAD PA LAS GZHAN PA'I LUS DANG MGO YIN NAM SNYAM PA'I DOGS PA SEL ZHING, CIG SHOS LA DE 'DRA BA'I DOGS PA SEL MI DGOS PA'I PHYIR TE, SA MIN PA'I SRA BA MED PA'I PHYIR RO, ,GZHAN

@069A *, ,YANG LUS KYI RTEN CAN ZHES SOGS KYI 'BRU GNYER BA TZAM ZHIG BRJOD NA, GZHAN YANG LUS KYI THA SNYAD KYI RTEN CAN GANG GI LUS SNYAM DU DOGS PA NA, LUS GZHAN LAS KHYAD PAR DU BYED PA MA BRTAGS PAR 'DZIN PA'I DON GO BA'I THA SNYAD
KYI YAN LAG TU GYUR PA BRTAG NA MCHI GU LAS DON GZHAN PA'I LUS MI RNYED KYANG MA BRTAGS NA BRTEN PA PO'AM KHYAD GZHI LTA BUR GRUB PA MCHI GU DANG, MGO'I THA SNYAD KYI RTEN CAN DE'I MGO LAS THA DAD PA MED KYANG BRTEN PA PO SGRA GCAN NI PHUNG PO LA BRTEN
NAS GANG ZAG LA SOGS PA BTAGS PA LTAR THA SNYAD TZAM DU YOD PA'I PHYIR SRA BA LAS THA DAD PA'I SA MED KYANG SRA BA SA'I MTSAN NYID DU RANG BZHIN GYIS GRUB PA'I DPER RIGS PA MA YIN NO ZHES PA'I DON NO, ,YANG DE GNYIS DPE DON MI MTSUNGS TE, MCHI
GU'I LUS SGRA GCAN GYI MGO ZHES PA'I SGRA 'JIG RTEN GYI THA SNYAD TZAM DU 'JOG PA 'THAD LA, DON GYI SKABS 'DIR SRA BA SA'I MTSAN NYID DU RANG MTSAN GYIS GRUB PAR KHAS BLANGS PAS, DE LTA NA SA DANG SRA BA GNYIS GCIG GAM THA DAD BRTAGS NA SRA BA
LAS THA DAD PA STE DE LAS LOGS SU SA YOD DGOS PA LAS MED PA'I PHYIR, ZHES KYANG BSHAD NA RUNG BAR SEMS SO, ,DES NA DPE MA GRUB PA'I ZHES SOGS KYI DON NI LUS DANG MGO LAS THA DAD PA'I MCHI GU DANG SGRA GCAN MED PA DE SRA BA LAS THA DAD
PA'I SA MED PA'I DPER YANG MI RUNG STE, BTAGS DON BTZAL NA MCHI GU DANG SGRA GCAN LAS THA DAD PA'I LUS DANG MGO MA RNYED KYANG THA SNYAD TZAM DU DE DAG 'JOG NUS PA'I PHYIR RO, ,DE LTAR YANG TSIG GSAL LAS GSAL TE DE TZAM ZHIG DMIGS PAS

@069B ZHES SOGS GSUNGS TE, DE'I DON NI GAL TE KHYAD CHOS KYI TSIG 'JUG PA DE TZAM ZHIG DMIGS PAS LUS DANG MGO LAS THA DAD PA'I DON GZHAN MCHI GU DANG SGRA GCAN MA GRUB PA'I PHYIR DPE GRUB PA NYID DO, ,DES NA DPE DON MTSUNGS PA NYID DO ZHE NA,
DE NI DPE DON MTSUNGS PA DE LTAR MA YIN TE, 'JIG RTEN PA'I THA SNYAD LA LUS DANG MGO LAS THA DAD PA'I MCHI GU DANG SGRA GCAN JI LTAR ZHES DE LTAR RNAM PAR DPYOD PA MI 'JUG PA'I PHYIR DANG, 'JIG RTEN PA'I DNGOS PO RNAMS NI DE LTAR DPYAD NAS
GZHAG PAR BYA BA MA YIN GYI MA BRTAGS PAR YOD PA'I PHYIR RO ZHES PA'I DON NI RANG LUGS LA YANG SRA BA SA'I MTSAN NYID DANG, SA DE'I MTSON BYAR 'JOG PAS THA SNYAD DU THA DAD DU 'JOG NUS PAR BZHED KYANG, SKABS 'DI'I PHYOGS SNGA SMRA BA POS
SRA BA SA'I MTSAN NYID DU RANG BZHIN GYIS GRUB PAR KHAS BLANGS PAS, DE LTA NA DE GNYIS GCIG YIN NA THA DAD GTAN MED KYI GCIG TU 'GYUR BAS DE GNYIS GCIG YIN NA MTSAN MTSON DU YANG MI 'THAD LA, THA DAD YIN NA 'BREL MED KYI THA DAD DU
'GYUR BAS DE GNYIS NGO BO GCIG PA TZAM DU YANG MI RUNG BAS DE LTAR DGAG PA MDZAD PA YIN NO, ,DPYAD NAS 'JOG NA ZHES SOGS KYI DON NI, DE'I PHYIR THA SNYAD 'JOG PA NA MA BRTAGS MA DPYAD PAR 'JOG DGOS KYI DON DAM DPYOD BYED KYI RIGS
PAS DPYAD NAS 'JOG MI NUS SO ZHES JI LTAR RNAM PAR DPYAD NA ZHES SOGS KYI TSIG GSAL GYI KHUNGS DANG BCAS PAS GSUNGS PA YIN LA, DE YANG GANG ZAG DANG PHUNG PO RANG BZHIN GYIS GCIG GAM THA DAD BRTAG NA GANG ZAG MI RNYED KYANG MA BRTAGS

@070A *, ,MA DPYAD PAR GANG ZAG 'JOG PA BZHIN DU LUS DANG MGO LAS THA DAD PA'I MCHI GU DANG SGRA GCAN MED KYANG THA SNYAD TZAM DU DE DAG KHYAD GZHI KHYAD CHOS SU 'THAD PAR GSUNGS SO, ,DE BZHIN DU LHAS BYIN GYI LUS LHAS BYIN GYI SEMS ZHES
BRJOD PA'I TSE YANG THA SNYAD DE DAG GANG LA BTAGS PA'I GZHI LHAS BYIN DANG DE'I GZUGS DANG SEMS JI LTAR GRUB DPYAD PA NA LHAS BYIN GYI LUS SEMS GNYIS KYANG LHAS BYIN MA YIN ZHING, DE GNYIS LAS DON GZHAN DU YANG LHAS BYIN MI RNYED PAS BTAGS
DON BTZAL NA LHAS BYIN MI RNYED LA, DE NI LHAS BYIN RANG GI MTSAN NYID KYIS MA GRUB PA'I DON YIN GYI, LHAS BYIN THA SNYAD DU MED PA'I DON MA YIN NO, ,GANG ZAG THA SNYAD DU 'JOG TSUL DE LTAR YIN NA, PHUNG SOGS KYI CHOS RNAMS THA SNYAD DU 'JOG
TSUL JI LTA BU ZHE NA, DE STON PA NI TSIG GSAL LAS, DE BZHIN DU ZHES SOGS TE, LUNG GI 'BRU SNON PA TZAM BYAS NA, SNGAR GANG ZAG GI GNAS LUGS DPYAD PA DE BZHIN DU DON DAM DPYOD BYED KYI RIGS PAS RNAM PAR DPYAD PA NA SA LA SOGS PA DE
DAG LA YANG SRA BA LA SOGS PA'I MTSAN NYID DAG LAS THA DAD PA'I MTSAN GZHI SA LA SOGS PA YANG MED LA, MTSAN GZHI SA LTA BU LAS THA DAD PAR RTEN MED PA STE MTSAN GZHI MED PAR MTSAN NYID SRA BA SOGS KYANG MED MOD KYI, DE LTA NA YANG MTSAN
MTSON DE DAG GTAN MED PA MA YIN TE, KUN RDZOB TU YOD PA'I PHYIR TE, MTSAN GZHI LA LTOS NAS MTSAN NYID DANG, MTSAN NYID LA LTOS NAS MTSAN GZHI STE MTSAN MTSON PHAN TSUN LTOS PA TZAM GYIS GRUB PA'I SGO NAS THA SNYAD DU GRUB PAR KLU SGRUB DANG

@070B SANGS RGYAS BSKYANGS LA SOGS PA'I SLOB DPON RNAMS KYIS RNAM PAR GZHAG PA MDZAD PA'I PHYIR RO, ,ZHES MTSAN MTSON BTAGS DON BTZAL NA MI RNYED PAS PHAN TSUN LTOS GRUB TZAM LA 'JOG PAR GSUNGS SO, ,GANG ZAG DANG CHOS LA SOGS PA THA
SNYAD DU 'JOG TSUL SNGAR BSHAD PA BZHIN DU BYED DGOS PA'I SHES BYED KYANG TSIG GSAL LAS 'DI NI DE KHO NA LTAR ZHES SOGS TE, KUN RDZOB KYI 'JOG TSUL LTOS GRUB TZAM LA MA BRTAGS MA DPYAD PAR 'JOG PA 'DI KHO NA LTAR KHAS BLANGS PAR BYA BA YIN
TE; DE LTA MIN PAR BTAGS DON BTZAL NAS 'JOG NA KUN RDZOB DON DAM DPYOD BYED KYI 'THAD PAS DPYAD BZOD PA MA YIN NAM STE YIN PAR 'GYUR LA, DE LTA NA KUN RDZOB DE KHO NA NYID DU GRUB PAR 'GYUR GYI, KUN RDZOB TZAM DU GRUB PAR MI 'GYUR
BA'I PHYIR RO, ,DON DAM DPYOD BYED KYI RIGS PA'I 'THAD PAS RNAM PAR DPYAD NA MCHI GU DANG SGRA GCAN LA SOGS PA KHO NA DAG MI RNYED PA MIN TE, 'CHAD PAR 'GYUR BA'I DON DAM DPYOD BYED KYI 'THAD PAS RNAM PAR DPYAD NA GZUGS DANG TSOR BA
LA SOGS PA'I CHOS RNAMS THAMS CAD KYANG YOD PA MIN PA'I PHYIR RO, ,DES NA GZUGS TSOR SOGS DE DAG KYANG BTAGS DON BTZAL NAS 'JOG DGOS NA MCHI GU LA SOGS PA BZHIN DU CUNG ZAD KYANG MI RNYED PAS DE DAG KUN RDZOB TU YOD PA MIN PA
NYID DU KHAS BLANGS PAR 'GYUR LA, DE LTAR KHAS BLANGS PA YANG MA YIN PAS GZUGS TSOR SOGS RANG GI MTSAN NYID KYIS GRUB PAR YOD PA YIN NO, ,'O NA BDEN GNYIS LAS, JI LTAR SNANG BZHIN NGO BO'I PHYIR, ,ZHES SOGS KYI DON NI KHO NA RE, THA

@071A *, ,SNYAD 'JOG PA NA BTAGS DON BTZAL NAS MI 'JOG PAR MA BRTAGS MA DPYAD PAR 'JOG PA TZAM THAL 'GYUR BA'I THUN MONG MIN PA'I KHYAD CHOS SU MI 'THAD DE, JI LTAR SNANG BZHIN ZHES SOGS KYIS KUN RDZOB PA'I CHOS RNAMS 'JOG PA
NA BTAGS DON BTZAL NAS MI 'JOG PAR GSUNGS PAS RANG RGYUD PAS KYANG THA SNYAD 'JOG TSUL DE LTAR BYED PA'I PHYIR RO ZHE NA, 'DI LTAR SMRA BA NI THAL RANG GNYIS KYI LUGS KYI DPYOD LUGS JI 'DRA ZHIG GIS DPYAD PAS DON DAM LA DPYOD PA DANG THA
SNYAD LA DPYOD PAR 'GYUR BA'I KHYAD PAR MA PHYED PA YIN TE, THAL 'GYUR BA'I LUGS LA LHAS BYIN YOD NA LHAS BYIN GYI PHUNG PO LNGA RE RE BA DANG TSOGS PA GANG YIN ZHES DPYOD PA TZAM NAS LHAS BYIN GYI GNAS LUGS SAM DON DAM LA DPYOD PAR 'GYUR
LA; RANG RGYUD PA RNAMS KYI LUGS LA LHAS BYIN GYI PHUNG PO LNGA RE RE BA DANG TSOGS PA GANG LHAS BYIN YIN ZHES DPYOD PA TZAM THA SNYAD LA DPYOD PAR 'GYUR GYI, DON DAM LA DPYOD PAR MI 'GYUR BA'I PHYIR TE, DE DAG GI LUGS LA LHAS BYIN GYI PHUNG PO
RE RE BA LHAS BYIN YIN PA'I PHYIR TE, LHAS BYIN GYI YID KYI RNAM PAR SHES PA LHAS BYIN DU 'DOD PA'I PHYIR RO, ,DE'I GNAD KYIS THAL 'GYUR BA'I LUGS LA BLOS GANG BZHAG THA SNYAD DU YOD PAR MI BZHED KYANG, THA SNYAD DU YOD TSAD BLOS BZHAG TZAM
DANG, 'JOG BYED KYI BLO YANG MA 'KHRUL BA KHO NA NGES GZUNG DU MI DGOS PAR BUM 'DZIN MNGON SUM LTA BU BUM PA LA 'KHRUL YANG BUM PA 'JOG NUS PAR BZHED LA, RANG RGYUD PA RNAMS THA SNYAD KYI CHOS RNAMS BLOS 'JOG PA YIN YANG, BLO GNOD MED

@071B KYIS MA BZHAG PAR 'JOG MI NUS SHING, BLOS BZHAG TZAM LA MA LTOS PA'I 'JOG RGYU'I DON GYI SDOD LUGS SHIG KYANG YOD PAR BZHED DO, ,DES NA THAL RANG GNYIS KA KUN RDZOB PA'I CHOS RNAMS BLOS BZHAG TZAM YIN NO ZHES GSUNG YANG, TZAM SGRAS
GANG GCOD LA MI MTHUN PA'I KHYAD PAR CHEN PO YOD DO, ,'JIG RTEN RANG DGA' BA RNAMS LA YANG 'ONGS SAM MA 'ONGS SKYES SAM MA SKYES ZHES SOGS KYI DPYAD PA MANG DU BYED PA NI THA SNYAD LA DPYOD PAR 'GRO YI, DON DAM LA DPYOD PAR MI 'GRO'O, ,DE
LTAR THA SNYAD KYI DON LA ZHES SOGS KYIS NI BDEN 'DZIN LHAN SKYES NGOS 'DZIN PAR BZHED PA YIN LA, DE YANG THA SNYAD KYIS BZHAG PA TZAM MIN PAR RANG GI NGO BO'I SGO NAS YOD PAR 'DZIN PA NI BDEN 'DZIN LHAN SKYES DANG, DES GZUNG BA LTAR GRUB
PA ZHIG BYUNG NA DON DAM LA DPYOD PA'I RTAGS KYI DGAG BYA PHRA MOR 'JOG LA, BDEN 'DZIN LHAN SKYES LA YANG GZHI GANG ZAG RANG NGOS NAS GRUB PAR 'DZIN PA GANG ZAG GI BDAG 'DZIN DANG MIG SNA SOGS CHOS LA RANG NGOS NAS GRUB PAR 'DZIN PA CHOS
KYI BDAG 'DZIN GNYIS SU YOD CING LHAN SKYES KYI BDEN 'DZIN GNYIS KYI ZHEN YUL LEGS PAR BKAG PAS KUN BTAGS KYI BDEN 'DZIN GNYIS KYI ZHEN YUL ZHAR LA KHEGS PAR 'GYUR LA, DBU MA'I GZHUNG RNAMS SU KUN BTAGS KYI ZHEN YUL 'GOG
PA'I TSUL MANG DU GSUNGS PA RNAMS KYANG LHAN SKYES KYI ZHEN YUL 'GOG PA'I YAN LAG YIN ZHING, SEMS TZAM PA DANG RANG RGYUD PA RNAMS CHOS DANG GANG ZAG GI BDAG 'DZIN GNYIS DANG, DE GNYIS KYI ZHEN YUL BDAG GNYIS DANG, DE GNYIS BKAG

@072A *, ,PA'I BDAG MED GNYIS RNAMS LA PHRA RAGS KYI KHYAD PAR CHEN PO BZHED KYANG, LUGS 'DI LA DGAG BYA RANG NGOS NAS GRUB PA'I BDAG GCIG NYID GZHI GANG ZAG GI STENG DU BKAG PA GANG ZAG GI BDAG MED DANG, PHUNG SOGS CHOS KYI STENG
DU BKAG PA CHOS KYI BDAG MED DU 'JOG PA YIN PAS BDAG 'DZIN GNYIS DANG, DE'I ZHEN YUL BDAG GNYIS DANG, DE BKAG PA'I BDAG MED GNYIS LA PHRA RAGS KYI KHYAD PAR GTAN MI BZHED DE, 'JUG PA LAS, BDAG MED 'DI NI 'GRO BA RNAM
GROL PHYIR, ,ZHES SOGS DANG, BZHI BRGYA PA'I 'GREL PA LAS, DE LA BDAG CES BYA BA NI ZHES SOGS SU GSUNGS PA LTAR TE, LUNG GI TSIG RIS GO SLA BAR SNANG NGO, ,GAL TE BYE BRAG TU SMRA BA NAS RANG RGYUD PA'I BAR GYIS CHOS THAMS CAD KYI STENG DU
THAL 'GYUR BAS 'DOD PA'I RANG MTSAN GYIS GRUB PA'I DON KHAS LEN NA SNGAR RNAM RIG PAS KUN BTAGS RANG GI MTSAN NYID KYIS GRUB PA 'GOG PAR BSHAD PA DANG 'GAL LO SNYAM NA, SKYON MED DE, SEMS TZAM PAS KUN BTAGS KYI STENG DU KHO RANG
'DOD PA TZAM GYIS RANG MTSAN GYIS GRUB PAR MI 'DZIN KYANG, THAL 'GYUR BAS 'DOD PA LTAR GYI RANG MTSAN GYIS GRUB PAR 'DZIN PA'I PHYIR RO,, GNYIS PA NYAN THOS KYI SDE SNOD LAS KYANG BDAG MED GNYIS GSUNGS PA'I DON BSHAD PA NI, RNAL
'BYOR SPYOD PA BA DANG ZHES PA NAS DNGOS GZHIR SNANG NGO ZHES PA'I BAR YIN LA, RIM PA LTAR BSHAD NA, SEMS TZAM PA DANG RANG RGYUD PA RNAMS KYI LUGS LA THEG DMAN GYI SDE SNOD NAS CHOS KYI BDAG MED GTAN MA GSUNGS SHING, GANG ZAG RANG RKYA

@072B THUB PA'I RDZAS YOD KYIS STONG PA'I GANG ZAG GI BDAG MED TZAM BSTAN CING, GANG ZAG GI BDAG MED KYI 'JOG TSUL NI THEG CHEN LA YANG 'DI LAS LHAG PA MED PAR BZHED LA, SANGS RGYAS BSKYANGS DANG DPAL LDAN ZLA BA'I LUGS LA NI THEG DMAN GYI
SDE SNOD LAS KYANG, GZUGS NI DBU BA RDOS PA 'DRA, ,ZHES SOGS KYIS PHUNG PO LNGA RANG BZHIN GYIS GRUB PAS STONG PA'I CHOS KYI BDAG MED PHRA MO BSTAN PAR BZHED CING, PHUNG SOGS RANG BZHIN GYIS STONG PA CHOS KYI BDAG MED DU 'JOG PA BZHIN DU
GANG ZAG RANG BZHIN GYIS STONG PA GANG ZAG GI BDAG MED DU 'JOG PAS GANG ZAG RANG RKYA THUB PA'I RDZAS YOD KYIS STONG PA TZAM GANG ZAG GI BDAG MED MTSAN NYID TSANG BA'ANG MIN LA, DE RTOGS PA TZAM GYIS GANG ZAG GI BDAG MED RTOGS PAR YANG
MI 'JOG CING, THEG DMAN GYI SDE SNOD LAS KYANG GANG ZAG RANG BZHIN GYIS GRUB PAS STONG PA'I GANG ZAG GI BDAG MED BSTAN PAR BZHED DO, ,'DI LA SLOB DPON LEGS LDAN GYIS THEG DMAN LAS CHOS KYI BDAG MED BSTAN NA THEG CHEN BSTAN PA DON
MED DU 'GYUR RO ZHES DGAG PA BRJOD PA LA, 'JUG 'GREL DU THEG CHEN LAS CHOS KYI BDAG MED RKYANG PA STON PA MIN GYI RGYAL SRAS KYI SPYOD PA RLABS PO CHE RNAMS KYANG STON PA DANG, CHOS KYI BDAG MED STON TSUL YANG THEG DMAN DU MDOR BSDUS TZAM
LAS MA BSTAN LA, THEG CHEN DU RIGS PA'I RNAM GRANGS MTHA' YAS PA'I SGO NAS RGYAS PAR GTAN LA PHAB PAS THEG CHEN BSTAN PA DON MED DU MI 'GYUR RO ZHES LAN MDZAD LA, DON DE NYID KLU SGRUB KYI DGONGS PAR RIN CEN 'PHRENG BA'I LUNG GIS BSGRUBS

@073A *, ,SHING, THEG DMAN GYI SDE SNOD LAS CHOS KYI BDAG MED BSTAN PA DANG, THEG DMAN 'PHAGS PA LA CHOS KYI BDAG MED RTOGS MYONG BA'I KHYAB PA KLU SGRUB KYI BZHED PA YIN PA YANG RTZA SHE LAS, BCOM LDAN DNGOS DANG DNGOS MED PA, ,ZHES
SOGS DANG, BCOM LDAN 'DAS KYIS CHOS GANG ZHIG ,CES SOGS DANG, RIGS PA DRUG CU PA LAS, MYA NGAN 'DAS PA BDEN GCIG PU, ,ZHES SOGS GSUNGS PAS BSGRUBS SHING, NYAN THOS KYI SDE SNOD LAS GANG ZAG GI BDAG MED PHRA MO BSHAD
KYANG, RANG GI MTSAN NYID KYIS GRUB PA'I RANG BZHIN MA BSTAN PAR MI BZHED DO, ,THAL 'GYUR BA LAS GZHAN PA'I RANG SDE'I GRUB MTHA' SMRA BA THAMS CAD NI GANG ZAG PHUNG PO DANG MTSAN NYID MI MTHUN PA'I RANG SKYA BAR 'DZIN PA NI GANG ZAG GI BDAG
'DZIN DANG, DE'I ZHEN YUL BKAG PA GANG ZAG GI BDAG MED MTSAN NYID TSANG BAR 'DOD CING, BDAG 'DZIN DE'I 'DZIN TSUL LA BDAG RJE BO LTA BUR DBANG SGYUR BA PO DANG, PHUNG PO RNAMS KHOL PO LTA BUR DBANG SGYUR BYAR 'DZIN LA, DES BZUNG BA
LTAR DU GRUB PA BKAG PA NA BDAG PHUNG PO LAS DON GZHAN DU GRUB PA KHEGS PA NA PHUNG PO LA BTAGS TZAM DU 'GYUR LA, DE'I TSUL YANG SLOB DPON LEGS LDAN GYI LUGS LA NI YAN LAG TSOGS PA LA BRTEN NAS SHING RTA 'DOGS PA BZHIN DU YID KYI RNAM
PAR SHES PA LA BDAG TU 'DOGS SHING DE BDAG GI MTSAN GZHIR YANG 'DOD LA, DE LTAR 'DOD PA'I RGYU MTSAN YANG MDO KHA CIG LAS, SEMS DUL BAS BDE BA 'THOB PA DANG, BDAG DUL BAS MTHO RIS 'THOB PAR GSUNGS PA SOGS KYI LUNG DANG

@073B PHUNG PO NYE BAR LEN PO DAG YIN ZHING, RNAM SHES KYIS YANG SRID LEN PA'I PHYIR ZHES SOGS KYI RIGS PA LA BRTEN PA YIN LA, ZLA BA'I LUGS LA NI, SNGAR BSHAD PA LTAR DE 'DRA'I GANG ZAG RDZAS YOD KHEGS PAS GANG ZAG RANG NGOS NAS GRUB PA MI KHEGS
SHING, DE MNGON SUM DU RTOGS PA DANG RTOGS ZIN GOMS PA TZAM GYIS MNGON PA GNYIS NAS BSHAD PA TZAM GYI NYON MONGS MNGON GYUR RE ZHIG MGO GNON PA TZAM NUS KYI, BDEN 'DZIN PHRA MOS DRANGS PA'I NYON MONGS MNGON GYUR MGO GNON PA TZAM
YANG MI NUS LA, SPANG BYA GANG GI'ANG SA BON SPONG MI NUS PAR BZHED DO, ,GANG ZAG PHUNG PO LA BTAGS YOD DU 'DOD TSUL YANG NYAN THOS KYI SDE SNOD LAS, JI LTAR YAN LAG TSOGS RNAMS LA, ,ZHES SOGS GSUNGS PA LTAR YAN LAG LA BRTEN NAS
SHING RTA 'DOGS PA BZHIN DU PHUNG PO LA BRTEN NAS GANG ZAG 'DOGS PA YIN YANG, SHING RTA RANG GI YAN LAG TU MI RUNG BA LTAR PHUNG PO LA BRTEN NAS BTAGS PA'I GANG ZAG PHUNG POR MI RUNG BAS SLOB DPON LEGS LDAN GYIS BZHED TSUL DE MI 'THAD
LA; DES NA PHUNG PO RE RE BA DANG TSOGS PA GANG YANG BDAG GI GDAGS GZHI YIN GYI MTSAN GZHI MA YIN TE, 'JUG PA LAS, MDO LAS PHUNG PO BRTEN NAS YIN GSUNGS PA, ,ZHES SOGS DANG, GANG PHYIR STON PAS PHUNG PO BDAG GO ZHES, ,ZHES
SOGS GSUNGS PA LTAR RO, ,DES NA NGAR 'DZIN LHAN SKYES KYI DMIGS PA NI PHUNG PO LA BRTEN NAS BTAGS PA'I NGA TZAM YIN GYI PHUNG PO MIN LA, NGA YI BAR 'DZIN PA'I DMIGS PA YANG NGA YI BA TZAM YIN GYI MIG SNA SOGS MIN ZHING, DE GNYIS KA'I

@074A *, ,RNAM PA NI NGA DANG NGA YI BA RANG GI MTSAN NYID KYIS GRUB PAR 'DZIN PA YIN NO, ,DE LTAR RTZA SHE LAS, GAL TE SHING DE ME YIN NA, ,ZHES SOGS GSUNGS PA LTAR RO, ,DE BZHIN DU MIG SNA TSOGS NGA MIN YANG DE DAG NA BA LA NGA NA ZHES PA
DANG, LHAS BYIN GYI MIG LHAS BYIN MIN YANG DES MTHONG BA LA LHAS BYIN GYIS MTHONG BA SOGS KYI THA SNYAD TZAM 'JUG PA 'THAD LA, MIG SNA TSOGS NGA DANG NGA YI BA GNYIS KA MA YIN NO, ,RANG GI SDE PA GZHAN RNAMS KYIS BDAG PHUNG RDZAS GZHAN YIN
PA LA GNOD PA MTHONG BA NA RNAM SHES SAM PHUNG PO'I CHOS GZHAN ZHIG GANG ZAG TU 'DOD DGOS PA BYUNG BA YIN LA, THAL 'GYUR BA RNAMS KYIS NI MING RKYANG BTAGS YOD TZAM LA GANG ZAG 'JOG SHES SHING, DE NYID LAS SOG PA PO DANG RNAM SMIN MYONG
BA POR YANG BZHAG CHOG PAS LUGS GZHAN LAS KHYAD ZHUGS PA YIN NO,, GNYIS PA DE LA BRTEN NAS 'PHAGS PA'I DGONGS PA 'GREL TSUL THUN MONG MIN PA RNAMS BSHAD PA LA GSUM, BDAG MED RTOGS PA DANG BDAG 'DZIN PHRA RAGS SOGS KYI
THUN MONG MIN PA'I KHYAD PAR BSHAD, PHYI DON 'JOG CING KUN GZHI DANG RANG RIG KHAS MI LEN PA'I THUN MONG MIN PA'I KHYAD PAR BSHAD, RANG RGYUD KHAS MI LEN PA'I THUN MONG MIN PA'I KHYAD PAR BSHAD PA'O,, DANG PO NI, DE LTAR BDAG DANG CHOS
RNAMS KYI ZHES PA NAS CHOS RNAMS BYUNG NGO ZHES PA'I BAR GYIS 'CHAD LA, DE YANG RIM PA LTAR BRJOD NA, CHOS DANG GANG ZAG GANG YANG BTAGS DON BTZAL BA'I TSE CUNG ZAD TZAM MI RNYED KYANG, MING RKYANG BTAGS YOD TZAM DU 'KHOR 'DAS KYI RNAM

@074B GZHAG THAMS CAD CHES 'THAD PA'I BDEN GNYIS KYI RNAM GZHAG 'DI NI SANGS RGYAS BSKYANGS DANG DPAL LDAN ZLA BAS 'PHAGS PA YAB SRAS KYI DGONGS PA BKRAL BA'I 'GREL BYED GZHAN LAS KHYAD ZHUGS PA'I KHYAD CHOS BLA NA MED PA YIN LA, SKYE 'GAG
SOGS THA SNYAD KYI RNAM GZHAG THAMS CAD MING GIS BTAGS TZAM DANG THA SNYAD KYIS BZHAG TZAM YIN PA DE BCOM LDAN 'DAS KYI MDO DANG 'PHAGS PA KLU SGRUB GNYIS CAR GYI BZHED PA YIN TE, CHOS YANG DAG PAR SDUD PA LAS, RIGS KYI BU 'JIG RTEN
GNAS PA 'DI NI ZHES SOGS DANG, STONG NYID BDUN CU PA LAS, GNAS PA'AM SKYE 'JIG YOD MED DAM, ,ZHES SOGS KYIS KUN RDZOB PA'I CHOS RNAMS THA SNYAD KYIS BZHAG TZAM DANG, RANG NGOS NAS MA GRUB PAR GSUNGS PA'I PHYIR, YUM GYI MDO
LAS ZHES SOGS KYI DON NI SHER PHYIN GYI MDO LAS, 'JIG RTEN GYI THA SNYAD DU YOD DO ZHES GSUNGS PA LTAR DBU MA PAS KYANG 'JIG RTEN GYI THA SNYAD RNAMS BSNYON MED DU 'JOG DGOS LA, 'JIG RTEN PA RNAMS KYI THA SNYAD BYED TSUL NI SA BON LAS MYU
GU SKYE'O ZHES PA TZAM GYI THA SNYAD BYED KYI, DE TZAM GYIS MA TSIM PAR SA BON LAS MYU GU SKYE NA BDAG LAS SKYE'AM GZHAN LAS SKYE ZHES SOGS KYI DPYAD PA MI BYED LA, KLU SGRUB KYIS KYANG DE KHO NA LTAR 'JOG DGOS PAR GSUNGS PAS CHOS DANG GANG ZAG THA
SNYAD DU 'JOG TSUL NI SNGAR BSHAD PA LTAR YIN LA, 'JIG RTEN GYI THA SNYAD 'JOG TSUL LA PHUNG PO LAS RDZAS GZHAN DANG, PHUNG PO TSOGS TZAM LA SOGS PA GANG ZAG TU 'JOG PA GTAN MI RUNG STE, BDAG DANG BDAG GI BA NI 'JIG RTEN GYI RJE KHOL LTAR

@075A *, ,'JOG PA'I PHYIR RO, ,CHOS DANG GANG ZAG RANG MTSAN GYIS MED CING THA SNYAD DU YOD PAR MTSUNGS PA'I TSUL DE LTAR BYAS NA BDAG MED GNYIS KYANG SNGAR BSHAD PA LTAR 'JOG DGOS LA, DE'I TSE PHUNG PO RANG BZHIN GYIS YOD PAR GRUB
MTHAS KUN BTAGS PA KHAS LEN NA GANG ZAG RANG BZHIN GYIS MED PAR RTOGS PA 'ONG SA MED PAS GDAGS GZHI PHUNG PO BDEN 'DZIN GYI ZHEN YUL SUN MA PHYUNG BAR DU BTAGS CHOS GANG ZAG LA BDEN PAR ZHEN PA'I YUL SUN DBYUNG MI NUS PAS GANG
ZAG GI BDAG MED MTSAN NYID TSANG BA MI RTOGS PAR 'JUG 'GREL LAS GSUNGS PAS DE'I PHYIR NYAN RANG 'PHAGS PAS KYANG BDAG MED GNYIS KA LEGS PAR RTOGS TE, GANG ZAG GI BDAG MED LEGS PAR RTOGS PA GANG ZHIG ,GANG ZAG GI BDAG
MED MTSAN NYID TSANG BA RTOGS PA LA CHOS KYI BDAG MED LEGS PAR RTOGS DGOS PA'I PHYIR, 'DI NI 'PHAGS PA KLU SGRUB KYI BZHED PA YANG YIN TE, RIGS PA DRUG CU PA LAS, YOD PAS RNAM PAR MI GROL TE, ,ZHES SOGS KYIS CHOS RNAMS RANG MTSAN
GYIS YOD PA'I RTAG MTHA' DANG, GTAN MED PA'I CHAD MTHA' GNYIS MA DOR BAR DU 'KHOR BA LAS MI GROL ZHING, DNGOS PO DANG DNGOS MED KYI GNAS LUGS RTAG CHAD KYI MTHA' THAMS CAD DANG BRAL BA'I BDAG MED KHONG DU CHUD PA LA BRTEN NAS 'KHOR
BA LAS GROL BAR GSUNGS SHING, RIN CEN PHRENG BA LAS KYANG, DE BZHIN SMIG RGYU LTA BU YI, ,ZHES SOGS KYIS DE LTAR GSUNGS PA'I PHYIR RO, ,DES NA THEG CHEN LAS GZUNG 'DZIN RDZAS GZHAN GYIS STONG PA DANG GNYIS STONG GI SHES PA BDEN PAR GRUB

@075B PA'I TSUL GCIG DANG GNYIS STONG GI SHES PA'ANG BDEN MED DU GSUNGS PA'I TSUL GNYIS LAS PHYI MA NGES DON DU BYED PA BZHIN DU THEG DMAN LAS KYANG GANG ZAG GI BDAG MED PHRA RAGS GNYIS GSUNGS PA'I PHRA MO NGES DON DU 'DOD PAR BYA STE, RGYU MTSAN
MTSUNGS PA'I PHYIR RO, ,DE LTAR BYAS NA THAL RANG GNYIS BDEN 'DZIN SGRIB GNYIS GANG DU 'JOG PA'I TSUL YANG MI 'DRA STE, RANG RGYUD PA RNAMS DE SHES SGRIB TU BZHED LA, THAL 'GYUR BAS DE NYON SGRIB TU BZHED PA'I PHYIR TE, SANGS RGYAS BSKYANGS
KYIS SEMS CAN SDUG BSNGAL SNA TSOGS KYIS ZHES SOGS KYI 'GREL PA DANG, SRID PA'I SA BON RNAM SHES TE, ,ZHES SOGS BZHI BRGYA PA'I LUNG GI SHES BYED DANG BCAS PAS BDEN 'DZIN CHAGS SDANG GNYIS KYI YA GYAL GYI GTI MUG DANG, SRID PA'I SA
BON DU GSUNGS SHING, DE SPONG BA LA DNGOS PO RANG BZHIN MED PAR RTOGS DGOS PAR GSUNGS PA'I PHYIR DANG, DE BZHIN DU BZHI BRGYA PA'I 'GREL PA LAS KYANG, RNAM PAR SHES PA'I DNGOS PO'I RANG GI ZHES SOGS DANG, 'JUG 'GREL LAS KYANG,
MA RIG PA DNGOS PO'I RANG GI NGO BO ZHES SOGS GSUNGS PA'I PHYIR RO, ,BZHI BRGYA PA'I 'GREL PA'I LUNG DON NI, BDEN 'DZIN DE 'KHOR BA'I RTZA BAR GYUR PA'I MA RIG PA YIN TE, BDEN 'DZIN GYI DBANG GIS DNGOS PO RNAMS LA BDEN PAR CHAGS PA
DANG LDAN ZHING, 'KHOR BAR RANG DBANG MED PAR 'JUG PA'I SA BON DU GYUR PA YANG BDEN 'DZIN YIN PA'I PHYIR, BDEN 'DZIN GYI NGO BO YANG GZHAG TU YOD DE, DNGOS PO RANG GI NGO BO LA BDEN PAR LHAG PAR SGRO 'DOGS PAR BYED PA'I NYON MONGS

@076A *, ,CAN GYI MI SHES PA YIN PA'I PHYIR, DES NA BDEN 'DZIN ZAD PAR SPANGS NA 'KHOR BA LAS GROL BAR 'GYUR TE, BDEN 'DZIN DE RNAM PA THAMS CAD DU 'GAGS PA LAS 'KHOR BA LDOG PAR RNAM PAR BZHAG PA'I PHYIR RO, ,'JUG 'GREL
DANG PO'I DON NI, NYON MONGS CAN GYI MA RIG PA DNGOS PO'I RANG GI NGO BO BDEN GRUB TU YOD PA MIN PA LA DE LTAR YOD PAR SGRO 'DOGS PA'I BDEN 'DZIN CHOS CAN, BLO KUN RDZOB PA YIN TE, DNGOS PO'I RANG BZHIN NAM GNAS LUGS MTHONG BA LA SGRIB
PAR BYED PA'I BDAG NYID CAN YIN PA'I PHYIR, 'JUG 'GREL PHYI MA'I DON NI, DE LTAR NA SRID PA'I YAN LAG BCU GNYIS KYI THOG MA'I MA RIG PAS YONGS SU BSDUS PA NYON MONGS CAN GYI MA RIG PA BDEN 'DZIN GYI DBANG GIS TE DE'I NGOR KUN RDZOB PA'I
CHOS RNAMS BDEN PA'I CHA NAS KUN RDZOB BDEN PA RNAM PAR BZHAG GO ZHES PA'O, ,MA RIG PA LHAN SKYES ZHES SOGS KYI DON NI, BDEN 'DZIN LA DBYE NA CHOS DANG GANG ZAG GI BDAG 'DZIN GNYIS SU YOD LA, GNYIS KA 'KHOR BA'I RTZA BA DANG NYON MONGS
CAN GYI MA RIG PA YIN ZHING, 'JIG LTA YIN NA GANG ZAG GI BDAG 'DZIN YIN PAS KHYAB KYANG GANG ZAG GI BDAG 'DZIN YIN NA 'JIG LTA YIN PAS MA KHYAB STE, RANG LAS RGYUD GZHAN GYI GANG ZAG RANG NGOS NAS GRUB PAR 'DZIN PA GANG ZAG GI BDAG
'DZIN YIN YANG 'JIG LTA MA YIN PA'I PHYIR, BDEN 'DZIN GNYIS KA 'KHOR BA'I RTZA BA DANG YAN LAG BCU GNYIS KYI THOG MAR GYUR PA'I NYON MONGS CAN GYI MA RIG PA YIN PA DE 'PHAGS PA YAB SRAS KYI DGONGS PA YIN TE, KLU SGRUB KYI STONG NYID BDUN

@076B CU PA LAS, RGYU DANG RKYEN LAS SKYES DNGOS RNAMS, ,ZHES SOGS DANG, BZHI BRGYA PA LAS, LUS LA LUS DBANG JI BZHIN DU, ,ZHES SOGS KYIS DON DE NYID GSAL BAR BSTAN PA'I PHYIR RO, ,'O NA CHOS DANG GANG ZAG GI BDAG MED KYI DON NI BDAG
'DZIN LHAN SKYES GNYIS KYI RTOG TSUL DE LTAR YIN NA BDAG 'DZIN LHAN SKYES 'DZIN STANGS MI MTHUN PA GNYIS NI MED PAS RANG RGYUD PA DAG LHAN SKYES SU 'DOD PA'I BDAG 'DZIN GNYIS PO DE DAG JI LTAR YIN NA, GANG ZAG PHUNG PO DANG MTSAN NYID MI MTHUN
PA'I RANG RKYA BAR 'DZIN PA NI GRUB MTHAS KUN BTAGS PA KHO NA'I 'DZIN TSUL YIN TE, 'JIG RTEN RANG DGA' BA RNAMS KYI BLO LA GANG ZAG DANG PHUNG PO RDZAS GZHAN DU 'DZIN PA MED PA'I PHYIR TE, GANG ZAG GI LAG PA GANG ZAG MA YIN YANG GANG ZAG GI
LAG PA NA BA LA GANG ZAG NA BAR 'JIG RTEN PA RNAMS LHAN SKYES LA 'DZIN PA'I PHYIR TE, SHING SDONG GI SA BON SHING MIN YANG SHING SDONG GI SA BON TZAM BTAB PA LA BRTEN NAS DE LAS SHING SDONG CHEN PO SKYES PA'I TSE YANG SHING SDONG DE BDAG GIS BTZUGS
SO SNYAM DU 'JIG RTEN LHAN SKYES LA 'DZIN PA'I PHYIR, KHYAB STE, JI LTAR 'JIG RTEN SA BON TZAM BTAB NAS, ,ZHES SOGS, JI LTAR 'JIG RTEN LAG PA NA BA LA, ,ZHES SOGS SU 'DON PA BSGYUR BAS CHOG PA'I PHYIR RO, ,MYU GU RANG LAS RDZAS GZHAN
PA'I RGYU LAS DON DAM PAR SKYE BAR 'DZIN PA LTA BU RANG RGYUD PA RNAMS CHOS KYI BDAG 'DZIN LHAN SKYES SU 'DOD KYANG KUN BTAGS KHO NA YIN TE, 'JIG RTEN GYI BLO LHAN SKYES LA SA MYUG RDZAS GZHAN DU 'DZIN PA MED PA'I PHYIR RO, ,DES NA LUGS 'DI'I

@077A *, ,NYON SGRIB KYI 'JOG TSUL YANG GRUB MTHA' SMRA BA GZHAN DANG GTAN MI 'DRA ZHING, KUN BTAGS DANG LHAN SKYES SOGS KYI 'JOG TSUL ZHIB PAR NI GZHAN DU SHES PAR BYA'O, ,'O NA LUGS 'DI'I SHES SGRIB NGOS 'DZIN TSUL JI LTA BU ZHE NA, DE
NGOS 'DZIN PA NI, DE LTA NA SHES SGRIB GANG LA BYED SNYAM NA ZHES SOGS TE 'JUG 'GREL LAS DE LA MA RIG PA'I BAG CHAGS NI ZHES SOGS GSUNGS LA, LUNG GI 'BRU SNON TZAM BYAS NA, THAL 'GYUR BA'I LUGS KYI SHES SGRIB NGOS BZUNG DU YOD DE, MA
RIG PA BDEN 'DZIN GYI BAG CHAGS NI JI LTA BA DANG JI SNYED PA'I SHES BYA GNYIS CIG CAR DU DNGOS SU MNGON SUM DU DPYOD PA STE RTOGS PA'I GEGS SU GYUR PA'I SHES SGRIB YIN PA'I PHYIR, DE 'DRA'I SHES SGRIB DE DMAN PA'I DGRA BCOM PA RNAMS LA LUS
NGAG GI GNAS NGAN LEN 'JUG PA'I RGYU YANG YIN TE, 'DOD CHAGS LA SOGS PA'I BAG CHAGS YOD PA'I DGRA BCOM PA RNAMS SPRE'U LTAR MCHONG BA DANG, GZHAN LA DMANGS MO ZHES ZER BA LA SOGS PA'I LUS NGAG GI GNAS NGAN LEN 'BYUNG BA'I PHYIR,
'O NA SHES SGRIB DE GANG ZAG GANG GIS ZAD PAR SPANGS PA YIN ZHE NA, MA RIG PA DANG 'DOD CHAGS LA SOGS PA'I BAG CHAGS SHES SGRIB KYI BSDUS PA DE YANG RNAM PA THAMS CAD MKHYEN PA'I YE SHES MNGON SUM DU BYAS PA DANG SANGS RGYAS KYI SA KHO NA LA
LDOG PAR 'GYUR BA YIN TE, NYAN RANG DGRA BCOM PA DANG SA BCU PA'I BYANG SEMS SOGS GZHAN DAG NI SHES SGRIB ZAD PAR SPANGS PA MIN PA'I PHYIR RO, ,'DIR NYON MONGS PA'I BAG CHAGS THAMS CAD SHES SGRIB TU 'JOG PA 'DRA BA ZHIG SNANG YANG NYON

@077B MONGS PA'I BAG CHAGS LA NYON SGRIB KYI SA BON DU GYUR PA'I BAG CHAGS SHIG DANG, SKYON DANG PHRAD KYANG BDEN 'DZIN MNGON GYUR BA SKYE MI SRID CING GNYIS SNANG 'KHRUL PA TZAM SKYED PA'I SA BON DU GYUR PA'I NYON MONGS PA'I BAG CHAGS GNYIS SU YOD LA,
DANG PO NI NYON SGRIB KYI CHAR GTOGS PA DANG, PHYI MA SHES SGRIB TU 'JOG PAR RIM LNGA GSAL SGRON SOGS RJE'I PHYI RTZOM RNAMS NAS 'BYUNG BAS DE LTAR DU 'DOD PAR BYA ZHING, SHES SGRIB KUN BTAGS MI BZHED PAS SHES SGRIB LA LHAN SKYES KYIS KHYAB PA
DANG, SHES SGRIB DANG SHES PA'I GZHI MTHUN MED CING, DMAN LAM SNGON DU SONG MA SONG GANG YIN YANG SA BRGYAD PA MA THOB BAR DU SHES SGRIB SPONG BA'I 'GO MI RTZOM PA SOGS NI 'PHAGS PA YAB SRAS DANG RJE YAB SRAS KYI BZHED PA MTHAR THUG PA YIN
LA; SHES SGRIB SPONG BA LA GNYEN PO STONG NYID RTOGS PA'I SHES RAB RKYANG PAS MI CHOG GI GROGS BSKAL PA GRANGS MED GNYIS KYI BSOD NAMS KYI TSOGS DNGOS SAM DE'I DOD THUB PA ZHIG GIS NGES PAR ZIN DGOS SHING, NYON SGRIB ZAD PAR SPANGS NAS
SHES SGRIB SPONG BA'I 'GO RTZOM PA YIN LA, GNYIS SNANG 'KHRUL PA'I BAG CHAGS NI SHES SGRIB KYI GTZO BO DANG, DE'I 'BRAS BU GNYIS SNANG 'KHRUL PA'I CHA THAMS CAD KYANG SHES SGRIB TU 'JOG GO ,DES NA RANG RKYA THUB PA'I RDZAS YOD KYIS STONG PA TZAM GANG
ZAG GI BDAG MED MTSAN NYID TSANG BA DANG, DE RTOGS SHING GOMS PAS NYON MONGS ZAD PAR SPONG NUS PA DANG, BDEN 'DZIN SHES SGRIB YIN PA DANG, GZUNG BA PHYI ROL DON GYIS STONG PAR RTOGS PAS KYANG SHES SGRIB ZAD PAR BYED NUS PA SOGS SU

@078A *, ,GSUNGS PA'I GSUNG RAB RNAMS NI DRANG DON DGONGS PA CAN DU BYA'O, ,LHAG MA RNAMS NI GO SLA'O,, GNYIS PA PHYI DON 'JOG CING KUN GZHI DANG RANG RIG KHAS MI LEN PA'I THUN MONG MIN PA'I KHYAD PAR BSHAD PA NI, DE LTAR GANG ZAG
DANG CHOS KYI 'JOG TSUL SNGAR LTAR YIN PAS ZHES PA NAS DRAN PAR YANG CI ZHIG 'GAL ZHES PA'I BAR YIN LA, DE YANG THOG MAR PHYI DON KHAS LEN PA'I KHYAD PAR STON PA NI, JI LTAR ZHES PA NAS 'GOG PA MIN NO ZHES PA'I BAR TE, RIM PA LTAR BSHAD
NA; GANG ZAG DANG CHOS KYI THA SNYAD 'JOG TSUL SNGAR BSHAD PA LTAR YIN PAS RGYUN ZHUGS LA SOGS PA'I GANG ZAG DANG, DMYAL BA LA SOGS PA'I GANG ZAG RNAMS KYANG DON DAM DU MED MNYAM DANG, THA SNYAD DU YOD MNYAM DU MTSUNGS LA, DE BZHIN
DU PHUNG KHAMS SKYE MCHED KYI CHOS RNAMS LA YANG GZUGS CAN RNAMS MED LA SEMS SEMS BYUNG RNAMS YOD DO ZHES KHYAD PAR DBYE MI NUS TE, DE DAG DON DAM DU MED MNYAM DANG, THA SNYAD DU YOD MNYAM DU MTSUNGS PA'I PHYIR RO, ,LEGS LDAN RJES
'BRANG DANG BCAS PA RNAMS DON SHES GNYIS KA RANG GI MTSAN NYID KYIS YOD MNYAM DU SMRA BA DANG, ZHI 'TSO DPON SLOB DANG RNAM RIG PA RNAMS SHES PA RANG BZHIN GYIS YOD CING PHYI ROL GYI DON MED PAR SMRA LA, DE THAMS CAD KYANG YOD NA THAL 'GYUR
BAS 'DOD PA LTAR GYI RANG GI MTSAN NYID KYIS YOD DGOS SHING, DE 'DRA'I RANG GI MTSAN NYID KYIS MED NA YOD PAR 'JOG MI SHES PA KHO NA'O, ,DE'I GNAD KYIS THAL 'GYUR BAS RANG GI MTSAN NYID KYIS GRUB PA'I PHYI DON MI BZHED KYANG, SPYIR PHYI

@078B DON 'JOG NUS PA YIN LA, THAL 'GYUR BA LAS GZHAN PA'I GRUB MTHA' SMRA BA GZHAN RNAMS KYIS PHYI DON RANG BZHIN GYIS GRUB PAR KHAS MA BLANGS NA PHYI DON 'JOG MI SHES LA, RANG MTSAN GYIS MA GRUB KYANG THA SNYAD DU YOD PAR 'JOG SHES PA RNAMS
KYANG DON SHES GNYIS YOD MED 'BYED MI NUS PAR BSTAN PA'I THAL 'GYUR BA'I RIGS PAS GO BAR NUS KYI GZHAN CUNG ZAD KYANG GO BAR MI NUS SO, ,'O NA THAL 'GYUR BA RANG LUGS KYI PHYI DON YOD PA'I SGRUB BYED KYI RIGS PA JI LTA BU ZHE NA, 'DI LTAR
YIN TE, GZUGS 'DZIN DBANG SHES LA GZUGS PHYI ROL DON DU SNANG BA'I SNANG BA DE THA SNYAD DU YANG MA GRUB NA, GZUGS PHYI ROL GYI DON YIN PA 'GOG PA DE DON DAM DPYOD BYED KYI RIGS PA LA MI LTOS PAR THA SNYAD DPYOD BYED KYI RIGS PAS KYANG 'GOG
NUS PAR THAL, GZUGS PHYI ROL DON DU SNANG BA'I SNANG BA DE THA SNYAD DU'ANG MA GRUB PA'I PHYIR, 'DOD MI NUS TE, PHYI DON 'GOG BYED KYI TSAD MA MI SRID PA'I PHYIR DANG, DON DAM DPYOD BYED KYI TSAD MAS DPYAD NA SHES PA YANG MA GRUB PA'I PHYIR, PHYI
DON THA SNYAD DPYOD BYED KYI RIGS PAS KHEGS PAR SEMS TZAM PA YANG MI 'DOD DE, LHAN CIG DMIGS NGES SOGS SEMS TZAM RANG LUGS DON DAM DPYOD BYED KYI RIGS PAS NGES PAR PHYI DON 'GOG DGOS PAR 'DOD PA'I PHYIR DANG, GZUGS
PHYI ROL DON GYI STONG PA DE GZUGS KYI GNAS LUGS MTHAR THUG TU YANG 'DOD PA'I PHYIR RO, ,GZHAN YANG PHYI DON MED PAR 'DOD PA MI RIGS TE, PHYI DON YOD PAR STON PA'I MDO'I LUNG DANG, SNGAR BSHAD PA'I RIGS PA DANG, 'JIG RTEN GRAGS

@079A *, ,PAS KYANG GNOD PA'I PHYIR, THAL 'GYUR BAS PHYI DON YOD PAR BZHED PA LA, DRUG GIS CIG CAR SBYAR BA NA, ,ZHES SOGS RDUL CHA MED 'GOG PA'I RIGS PAS MI GNOD DE, DE 'DRA'I RIGS PA DES MDO SDE PA LA SOGS PAS 'DOD PA
LTAR GYI PHYI DON CHA MED 'GOG NUS KYANG THAL 'GYUR BA BZHED PA LTAR GYI PHYI DON CUNG ZAD KYANG 'GOG PAR MI NUS PA'I PHYIR, THAL 'GYUR BA PHYI DON ZHAL GYIS BZHES PA LA SA BCU PA'I MDO LAS KHAMS GSUM PO SEMS TZAM DU GSUNGS PA DANG, LANG
KAR GSHEGS PA LAS, PHYI ROL SNANG BA YOD MIN TE, ,ZHES SOGS GSUNGS PA'I LUNG GIS KYANG MI GNOD DE, LUNG DANG POS NI PHYI ROL MED PA'I SEMS MA BSTAN ZHING, LUNG PHYI MAS DE LTAR BSTAN PA YANG DRANG DON DGONGS PA CAN YIN PA'I PHYIR,
DES NA SHER PHYOGS KYI MDO LAS PHUNG PO LNGA GA RANG BZHIN GYIS MED MNYAM DANG, MNGON PA'I MDO LAS PHUNG PO LNGA GA'I RANG SPYI'I MTSAN NYID YOD MNYAM DU GSUNGS PA LTAR 'DOD PAR BYA STE, DON SHES GNYIS KA THA SNYAD BTAGS PA'I BTAGS DON BTZAL
BA'I TSE MI RNYED PAR YANG MTSUNGS, MA BTAGS MA DPYAD PA'I TSE THA SNYAD TZAM DU YOD PAR YANG MTSUNGS PA'I PHYIR, DE LTAR MIN PAR DON SHES GNYIS KA THA SNYAD DU YOD MED 'BYED PA NI BDEN PA GNYIS CAR LAS NYAMS PA YIN TE, BZHI BRGYA PA LAS,
GCIG YOD GCIG MED CES BYA BAR, ,ZHES SOGS GSUNGS PA'I PHYIR RO, ,DES NA PHYI DON YOD PA LA, ,'BYUNG BA CHE LA SOGS BSHAD PA, ,ZHES SOGS KYI LUNG GIS KYANG MI GNOD DE, LUNG DES PHYI DON MED PAR MA BSTAN PA'I PHYIR TE, LUNG DES

@079B 'BYUNG BA BZHI PO DE RANG 'JOG BYED KYI SHES PA LA MA LTOS PAR MED PAR BSTAN PA TZAM YIN PA'I PHYIR RO, ,DE NAS KUN GZHI KHAS MI LEN PA'I KHYAD PAR BSTAN PA NI, KUN GZHI KHAS MI LEN PA LA YANG SKYON MED DE ZHES SOGS YIN PAS RIM PA LTAR
BSHAD NA, THAL 'GYUR BA'I LUGS LA KUN GZHI ZHAL GYIS MI BZHES TE, 'JUG PA LAS KUN GZHI YOD PAR STON PA'I MDO DE DRANG DON DGONGS PA CAN YIN PA DANG, KUN GZHI MED KYANG RANG BZHIN GYIS STONG PAR 'DOD PA'I PHYOGS LA LAS 'BRAS KYI
'BREL BA CHES 'THAD PAR GSUNGS PA'I PHYIR RO, ,DES NA SEMS TZAM PA LA SOGS PA RNAMS KYIS NI LAS BSAGS NAS YUN RING DU LON PA LAS KYANG RNAM SMIN GYI 'BRAS BU 'BYUNG BAR KHAS LEN DGOS SHING, LAS DE RANG GRUB DUS KYI SKAD CIG GNYIS
PAR MA ZHIG NA RTAG PAR 'GYUR LA, ZHIG PA DNGOS MED YIN PAS DE LAS 'BRAS BU 'BYUNG BA MED PA'I PHYIR LAS 'BRAS KYI 'BREL BA'I RTEN DU KUN GZHI SOGS 'DOD DGOS PA 'BYUNG BA YIN LA, THAL 'GYUR BA'I LUGS LA RANG MTSAN GYIS MA GRUB
KYANG DNGOS POR 'JOG NUS PAS LAS LAS LAS KYI ZHIG PA 'BYUNG ZHING, LAS KYI ZHIG PA DNGOS PO YIN PAS DES LAS KYI 'BRAS BU BSKYED PA'I PHYIR LAS 'BRAS KYI 'BREL PA'I RTEN DU KUN GZHI SOGS KHAS LEN MI DGOS PA YIN TE, 'JUG PA LAS,
GANG PHYIR RANG BZHIN GYIS DE MI 'GAG PA, ,ZHES SOGS GSUNGS PA LTAR RO, ,THA SNYAD DU YANG RANG BZHIN GYIS GRUB PA 'GOG CING, RANG BZHIN GYIS STONG PA LA RGYU 'BRAS KYI RNAM GZHAG 'JOG SHES PA LA RTAG CHAD KYI LTA BA SPONG SLA BAR MA ZAD KUN

@080A *, ,GZHI SOGS KHAS MA BLANGS KYANG LAS 'BRAS KYI 'BREL BA YANG CHES 'THAD PA YIN TE, 'JUG 'GREL LAS, DE'I PHYIR DE LTAR ZHES SOGS GSUNGS PA LTAR YIN LA, PHYI DON KHAS LEN PA'I GNAD KYIS KYANG KUN GZHI KHAS MI LEN PA YIN
NO; ;DES NA THAL 'GYUR BA'I SKABS 'DIR LAS KYI BAG CHAGS BSGO BA'I GZHI DANG LAS 'BRAS KYI 'BREL BA'I RTEN NI PHUNG PO LA BTAGS PA'I NGA TZAM DE NYID YIN GYI LAS KYI ZHIG PA MA YIN LA, DE LTA NA YANG DGE SDIG GI LAS KYI ZHIG PAS DGE SDIG
GI LAS KYI 'BRAS BU SKYED PAR BZHED DE, ZHIG PA DNGOS PO YIN PA'I SGRUB BYED JI LTA BU ZHE NA, 'DI LA LUNG RIGS GNYIS LAS, LUNG NI SKYE BA'I RKYEN GYIS RTA SHI ZHES MDO LAS GSUNGS PAS ZHIG PA DNGOS POR GRUB STE, SHI BA NI GANG ZAG DE'I SROG
DBANG 'GAGS PA'AM ZHIG PA YIN LA, DE SKYE BA'I RKYEN GYIS SKYED PAR GSUNGS PA'I PHYIR DANG, YANG SA BCU PA'I MDO DE NYID LAS, 'CHI BA YANG BYA BA GNYIS SU NYE BAR GNAS PA YIN TE, 'DU BYED 'JIG PAR YANG BYED PA DANG, YONGS SU MA SHES
PA RGYUN MI 'CHAD PA'I RGYU YANG 'BYIN PA'O, ,ZHES SHI BA RGYUS BSKYED PA DANG, SHI BAS MA RIG PA SKYED PAR GSUNGS PA'I PHYIR RO, ,DON 'DI NI KLU SGRUB KYI DGONGS PA YANG YIN TE, RTZA SHE LAS, DNGOS DANG DNGOS MED 'DUS BYAS YIN, ,ZHES BUM
PA'I DNGOS PO DANG DE ZHIG PA'I BUM PA'I DNGOS MED GNYIS KA 'DUS BYAS SU GSUNGS PA'I PHYIR DANG, RIGS PA DRUG CU PA LAS KYANG, RGYU ZAD NYID LAS ZHI BA NI, ,ZAD CES BYA BA DMIGS PAS TE, ,ZHES RGYU SNUM ZAD PA DE 'BRAS BU MAR ME SHI BA'I

@080B RGYUR GSUNGS PA'I PHYIR RO, ,RIGS PAS KYANG ZHIG PA DNGOS POR GRUB STE, MYU GU RANG GRUB DUS KYI SKAD CIG GNYIS PAR 'JIG PA DE RGYUS BSKYED NA DE RANG GRUB DUS KYI SKAD CIG GNYIS PAR ZHIG PA DE YANG RGYUS SKYED DGOS PAR MTSUNGS PA'I PHYIR,
DE BZHIN DU MA 'ONGS PA YANG DNGOS PO YIN TE, MYU GU DGUN GYI DUS SU MA SKYES PA DE DUS DER RKYEN MA TSANG BA'I DBANG GIS BYUNG BA'I PHYIR RO, ,DES NA DUS GSUM DNGOS POR GRUB STE, 'DAS MA 'ONGS DNGOS PO YIN NA DA LTA BA LTA SMOS KYANG CI DGOS
PA'I PHYIR, DE NAS RANG RIG ZHAL GYIS MI BZHES PA'I KHYAD PAR BSTAN PA NI RANG RIG 'DOD PA'I PHYOGS SNGA MA ZHES SOGS KYIS STON LA, DE YANG RIM PA LTAR BRJOD NA, RANG RIG 'DOD PA'I PHYOGS SNGA MA BRJOD PA DANG DE 'GOG PA'I TSUL 'JUG PA
RTZA 'GREL LAS GSUNGS PA'I DON BSHAD NA, RANG RIG KHAS LEN PA RNAMS NI SNGAR MA MYONG BA'I YUL DRAN PA MI SRID DE, DRAN PA NI NGES PAR MYONG BA LAS SKYE BA'I PHYIR, DES NA SNGON 'DZIN GYIS SNGON PO MYONG BA'I TSE YUL SNGON PO LA MYONG BYED YOD PA
BZHIN DU YUL CAN SNGON 'DZIN LA YANG MYONG BYED YOD DE, SNGON PO 'DI MTHONG NGO ZHES YUL DRAN PA DANG SNGON PO 'DI NGAS DRAN NO ZHES YUL CAN SNGON 'DZIN DRAN PA YOD PA'I PHYIR, DES NA SNGON 'DZIN LA MYONG BYED YOD PAR GRUB LA, MYONG BA LA GZHAN
MYONG DANG RANG MYONG GNYIS SU KHA TSON CHOD CING, GZHAN MYONG RIGS PAS KHEGS PAS RANG MYONG YOD PAR GRUB LA, DE GRUB NA RANG RIG YOD PAR 'BAD MED DU GRUB BO ZHES ZER RO, ,DE 'GOG PA NI, 'DIR RDZAS GRUB CES SOGS TE, DRAN PA'I RTAGS

@081A *, ,LAS MYONG BA DPOG NA RANG MTSAN GYIS GRUB PA'I DRAN PA'I RTAGS LAS MYONG BA DPOG PA'AM, DRAN PA TZAM GYI RTAGS LAS RANG MYONG DPOG PA GANG YIN, DANG PO LTAR NA MI RIGS TE, SGRUB BYED DE NYID GZHI MA GRUB PA'I PHYIR, GNYIS PA
LTAR NA YANG MI RIGS TE, DRAN PA TZAM RANG MYONG DANG RGYU 'BRAS SU MI 'GRUB PAS KHYAB PA 'KHRUL BAR 'GYUR BA'I PHYIR, DPER NA CHU'I RTAGS LAS CHU SHEL DANG, ME'I RTAGS LAS ME SHEL DPOG PA BZHIN NO, ,DES NA SNGO 'DZIN LA MYONG BYED RANG
RIG YOD DE, SNGON 'DZIN DRAN PA'I DRAN PA YOD PA'I PHYIR ZHES RTAGS SU BKOD NA RTAGS CHOS GNYIS LDAN GYI MTHUN DPE MI RNYED CING, SPYIR SNGON 'DZIN LA MYONG BYED YOD DE, PHYIS SNGON 'DZIN DRAN PA YOD PA'I PHYIR, DPER NA SNGON PO BZHIN ZHES
RTAGS SU 'GOD NA RTAGS DPE LA RJES SU 'GRO BA TZAM YOD KYANG KHYAB 'BREL SGRUB MI NUS PAS RANG RIG SGRUB BYA'I CHOS SU BZUNG BA DANG 'DRA LA, DRAN PA'I RTAGS LAS MYONG BA TZAM SGRUB NA'ANG GRUB ZIN SGRUB PAR 'GYUR TE, THAL 'GYUR BAS RANG MYONG
DANG GZHAN MYONG GANG YANG ZHAL GYIS MI BZHES KYANG SNGON 'DZIN MNGON SUM MYONG TZAM GYI NGO BOR GRUB ZIN PA'I PHYIR RO, ,'O NA THAL 'GYUR BA RANG LUGS LA RANG RIG MED KYANG DRAN PA SKYE BA MI 'GAL BA'I TSUL JI LTA BU SNYAM NA, DE STON PA NI 'JUG
PA LAS, GANG PHYIR GANG GIS YUL MYONG GYUR DE LAS, ,ZHES SOGS TE, KHA SANG GI SNGON 'DZIN LA DUS DER MYONG BYED RANG RIG MED KYANG, DE RING GI DUS SU SNGON 'DZIN DRAN PA'I DRAN SHES SKYE BA MI 'GAL TE, KHA SANG GI SNGON 'DZIN DE DANG DE RING GI

@081B SNGON 'DZIN DRAN PA'I DRAN SHES GNYIS RANG MTSAN GYIS GRUB PA'I GZHAN MIN ZHING, GNYIS KA YUL SNGON PO LA 'JUG PAR YANG MTSUNGS PA'I PHYIR, KHA SANG GI SNGON 'DZIN DANG DE RING GI SNGON 'DZIN DRAN PA'I DRAN SHES GNYIS RANG MTSAN GYIS GRUB PA'I
GZHAN MIN TE, DE GNYIS RANG MTSAN GYIS GRUB PA'I GZHAN YIN NA SNGON 'DZIN GYI DMIGS PA'I YUL PHYIS DRAN SHES KYIS DRAN PA MI RUNG BA'I PHYIR TE, DE GNYIS RANG MTSAN GYIS GRUB PA'I GZHAN YIN NA DE GNYIS 'BREL MED DON GZHAN YIN DGOS
PA'I PHYIR RO, ,GZHAN DU NA BYAMS PAS MYONG BA DE NYID NYER SBAS KYIS DRAN PAR 'GYUR TE, SNGON 'DZIN DRAN PA'I DRAN SHES DE GNYIS 'BREL MED KYI GZHAN YIN YANG SNGON 'DZIN GYI MYONG BA PHYIS DRAN SHES KYIS DRAN PA 'THAD PA'I PHYIR RO, ,DE BZHIN DU
KHA SANG GI SNGON 'DZIN DANG DE RING GI SNGON 'DZIN DRAN PA'I DRAN SHES GNYIS KYI YUL SNGON PO GNYIS KYANG RDZAS THA DAD MA YIN TE, 'JIG RTEN GYI BLO LHAN SKYES DES DE GNYIS RDZAS THA DAD DU MI 'DZIN PA'I PHYIR TE, DE LTAR 'DZIN NA KHA SANG SNGON 'DZIN GYIS
MTHONG BA LA PHYIS DRAN PAS SNGAR YANG 'DI MTHONG NGO ZHES 'DZIN MI RIGS PA'I PHYIR, DES NA RANG RIG KHAS MI LEN PA'I RTZA BA YANG RANG MTSAN GYIS GRUB PA MI 'DOD PA LA THUG GO ,GZHAN YANG MYONG BA LA RANG MYONG GZHAN MYONG GNYIS SU KHA TSON YANG
MI CHOD DE, SNGON 'DZIN RANG NYID KYIS RANG NYID KYANG MA MYONG ZHING, MYONG BYED DON GZHAN GYIS KYANG MA MYONG YANG DE MYONG TZAM GYI NGO BOR GRUB PA'I PHYIR TE, MAR ME RANG GIS RANG GSAL BAR MI BYED CING, GSAL BYED RANG LAS DON GZHAN PAS

@082A *, ,GSAL BAR YANG MI BYED KYANG DE GSAL BA'I NGO BOR GRUB PA'I PHYIR, MAR ME RANG GIS RANG GSAL BAR MI BYED DE, DE BYED NA MUN PA RANG GIS RANG SGRIB PAR 'GYUR ZHING DE SGRIB NA MUN KHUNG DU MUN PA MI 'BYUNG BAR 'GYUR BA'I PHYIR
TE; MUN KHUNG DU MUN PA 'GRIB ZIN PA'I PHYIR RO, ,KHO NA RE, MA KHYAB STE, MAR ME RANG GIS RANG GSAL BAR MI BYED KYANG TSAD MAS MA GRUB PA'I SKYON MED LA, SHES PAS RANG GIS RANG SHES PAR MI BYED NA RANG LAS DON GZHAN GYIS SHES PAR MI
BYED PAS TSAD MAS MA GRUB PAR 'GYUR BA'I PHYIR ZHE NA, DE LTA NA MAR ME LA YANG MTSUNGS TE, MAR ME RANG GIS RANG GSAL BAR MI BYED CING, RANG LAS DON GZHAN GYIS GSAL BAR YANG MI BYED PAS MAR ME GSAL BA'I NGO BOR MA GRUB CING, DE
MA GRUB NA DE LAS GZHAN GYI NGO BOR YANG MA GRUB PAS DE TSAD MAS MA GRUB PAR 'GYUR BA'I PHYIR RO, ,DES NA TSAD MA LA LTOS NAS GZHAL BYA 'GRUB BYED KYI TSAD MA LAS LOGS SU TSAD MA DE 'GRUB BYED KYI RANG RIG KHAS LEN MI DGOS SO, ,RGYAL SRAS
ZHI BA LHAS KYANG SPYOD 'JUG LAS, GAL TE RANG RIG YOD MIN NA, ,RNAM SHES DRAN PAR JI LTAR 'GYUR, ,ZHES PHYOGS SNGA MA BKOD NAS, DE LA KHYAB PA MA NGES PA'I LAN 'DEBS PA NA SNGON 'DZIN GYIS SNGON PO GZHAL BA'I TSE DUS DER MYONG BYED RANG
RIG MED KYANG PHYIS YUL CAN SNGON 'DZIN DRAN PA'I SHES PA SKYE BA MI 'THAD PA'I SKYON MED DE, YUL SNGON PO DRAN PA NA YUL CAN SNGON 'DZIN SPANGS NAS DRAN PA MA YIN GYI, NGAS SNGAR SNGON PO 'DI MTHONG NGO ZHES YUL YUL CAN 'BREL BAR DRAN PA'I PHYIR,

@082B PHYIS YUL YUL CAN 'BREL BAR DRAN PA LA SNGAR YUL MYONG BA'I DUS NA YUL CAN MYONG DGOS PAS MA KHYAB STE, DPER NA DGUN GYI DUS NA BYI BAS LUS LA RMUGS PA'I TSE BYI DUG ZHUGS YOD KYANG DE'I TSE RMUGS PA MYONG GI DUG MA MYONG LA, PHYIS 'BRUG
GI SGRA THOS PAS DUG LANGS PA NA SNGAR RMUGS PA'I TSE DUG ZHUGS PAR 'DUG SNYAM DU DRAN PA SKYE BA BZHIN NO, ,SNGAR DUG PA ZHUGS PA'I TSE DUG MA MYONG YANG PHYIS RMUGS PA DRAN PA NYID KYIS DUG ZHUGS PA DRAN PA BZHIN DU SNGAR SNGON PO MYONG BA'I TSE SNGON 'DZIN
MA MYONG YANG PHYIS YUL SNGON PO DRAN PA'I STOBS KYIS YUL CAN SNGON 'DZIN DRAN PA'ANG 'THAD DO ZHES BZHED DE, GZHAN MYONG BA DANG 'BREL BA LAS, ,DRAN 'GYUR BYI BA'I DUG BZHIN NO, ,ZHES SO, ,LHAG MA RNAMS NI GO SLA'O,, GSUM PA RANG RGYUD
KHAS MI LEN PA'I THUN MONG MA YIN PA'I KHYAD PAR BSHAD PA LA GNYIS, RANG RGYUD BKAG PA'I BYUNG TSUL DANG DE'I DON GZHAN GYIS JI LTAR BSHAD PA DANG, RANG LUGS KYI BSGRUB BYA SGRUB PA'I RTAGS YOD PA DANG RANG RGYUD KYI RTAGS MED PA'I TSUL LO,, DANG
PO NI, GSUNG RAB KYI DON ZHES PA NAS PHRA BAR SNANG NGO ZHES PA'I BAR GYIS RANG RGYUD BKAG PA'I BYUNG TSUL BRJOD NAS, 'DI LA PAndI TA KHA CIG CES PA NAS BSHAD ZIN PAS MI SPRO'O ZHES PA'I BAR GYIS DZA YA A'A NANTA RJES 'BRANG DANG BCAS PA'I LUGS
'GOG PAR MDZAD PA YIN PAS RIM PA LTAR BSHAD NA, RANG MTSAN GYIS GRUB PA KHAS LEN NA RANG RGYUD KHAS LEN DGOS TE, KHAS MI LEN NA RANG RGYUD KHAS LEN MI RIGS PA'I TSUL BCOM LDAN 'DAS KYI GSUNG RAB KYI DON LA GNAS KYANG, DNGOS

@083A *, ,SU RANG RGYUD BKAG NAS THAL 'GYUR 'THAD PA'I SROL NI DPAL LDAN ZLA BAS THOG MAR PHYE BA YIN TE, DPAL LDAN ZLA BA RJES 'BRANG DANG BCAS PA'I GZHUNG MA GTOGS RANG SDE'I GZHUNG GANG NAS KYANG RANG RGYUD MI 'THAD PA'I GSAL KHA MA BYUNG
BA'I PHYIR RO, ,DPAL LDAN ZLA BAS NI, BDAG LAS MA YIN GZHAN LAS MIN, ,ZHES PA'I GZHUNG GI DON SANGS RGYAS BSKYANGS KYIS BSHAD PA LA LEGS LDAN GYIS SKYON BZUNG BA MI 'JUG PAR BSTAN PA'I SKABS SU SANGS RGYAS BSKYANGS RANG RGYUD MI
BZHED PA DANG, DBU MA PA YIN NA RANG RGYUD KHAS LEN MI RIGS PA DANG, RANG RGYUD KHAS LEN PA'I LEGS LDAN GYI LUGS LA GNOD BYED MANG DU BSTAN NAS RANG RGYUD LEGS PAR BKAG CING, BZHI BRGYA PA'I 'GREL PA LAS KYANG SLOB DPON CHOS SKYONG
GI 'DOD PA 'GOG PA'I SKABS SU RANG RGYUD 'GOG TSUL MDOR BSDUS SHIG GSUNGS SO, ,SKABS 'DIR RTZA SHE'I BDAG SKYE 'GOG TSUL GYI SKABS KYI THAL BA BZLOG TSUL ZHES GRAGS PA MDOR BSDUS PA ZHIG BRJOD NA, 'DI LA GSUM, SANGS RGYAS
BSKYANGS KYIS BDAG SKYE BKAG TSUL, DE LA LEGS LDAN GYIS SKYON BZUNG BA'I TSUL, DE DPAL LDAN ZLA BAS JI LTAR BKAG TSUL LO,, DANG PO NI GRANGS CAN NA RE, MYU GU SA BON GYI DUS NA SA BON GYI BDAG NYID DU GRUB ZIN PA SLAR YANG SA BON LAS
SKYE'O ZHES ZER RO, ,'DI 'GOG PA LA SLOB DPON SANGS RGYAS BSKYANGS KYIS DNGOS PO RNAMS BDAG LAS SKYE BA MED DE, SKYE BA DON MED PA NYID DU 'GYUR BA'I PHYIR DANG, SKYE BA THUG PA MED PAR 'GYUR BA'I PHYIR ZHES PA'I 'GREL TSIG DANG PO RGYAS PAR

@083B 'CHAD PA LA DNGOS PO BDAG GI BDAG NYID DU YOD PA RNAMS LA NI YANG SKYE BA DGOS PA MED DO ZHES PA DANG, GNYIS PA RGYAS PAR 'CHAD PA LA CI STE YOD KYANG SKYE NA NAM YANG MI SKYE BAR MI 'GYUR RO ZHES GSUNGS PA'I PHYIR 'GREL TSIG DANG PO BSTAN BSHAD
GNYIS KYI DON NI MYU GU CHOS CAN, SLAR YANG SA BON LAS SKYE BA DON MED DU THAL, SA BON GYI DUS NA GRUB ZIN PA'I PHYIR, RTAGS KHAS, 'GREL TSIG GNYIS PA BSTAN BSHAD GNYIS KYI DON NI, MA KHYAB NA MYU GU CHOS CAN, KHYOD KYI SKYE BA THUG MED DU THAL,
KHYOD SA BON GYI DUS NA GRUB ZIN SLAR YANG SA BON LAS BLDABS NAS SKYE BA'I PHYIR, RTAGS KHAS ZHES PA'O, ,GNYIS PA DE LA LEGS LDAN GYIS SKYON BZUNG BA'I TSUL NI, SHER SGRON LAS, DE NI RIGS PA MA YIN TE, GTAN TSIGS DANG DPE MA BRJOD
PA'I PHYIR DANG, GZHAN GYIS SMRAS PA'I NYES PA MA BSAL BA'I PHYIR, GLAGS YOD PA'I TSIG YIN PA'I PHYIR, SKABS KYI DON LAS BZLOG PA BSGRUB PAR BYA BA DANG, DE'I CHOS BZLOG PA'I DON MNGON PAS DNGOS PO RNAMS GZHAN LAS SKYE BAR 'GYUR BA
DANG, SKYE BA 'BRAS BU DANG BCAS PA NYID DU 'GYUR BA DANG, SKYE BA THUG PA YOD PAR 'GYUR BA'I PHYIR RANG GI GRUB PA'I MTHA' DANG 'GAL BAR 'GYUR RO, ,ZHES GSUNGS SO, ,DE'I DON NI LEGS LDAN 'BYED NA RE, SANGS RGYAS BSKYANGS KYI BDAG SKYE
'GOG TSUL GYI SBYOR NGAG DE RIGS PA MA YIN TE, DE 'DRA'I SBYOR NGAG DES BDAG SKYE 'GOG NUS KYI RANG RGYUD KYI DPE RTAGS BRJOD DGOS PA MA BRJOD PA'I PHYIR DANG, GZHAN GRANGS CAN GYIS KHYOD KYIS DNGOS PO RNAMS BDAG LAS SKYE BA MED DE, ZHES

@084A *, ,PA'I DON RGYU DUS MI GSAL BA'I MYU GU LA 'DOD NA NI KHYAB PA 'GAL LA, 'BRAS DUS MNGON GSAL GYI MYU GU LA 'DOD NA NI GRUB ZIN BSGRUBS PAR 'GYUR RO ZHES GZHAN GYIS SMRAS PA'I NYES PA BSAL DGOS PA LAS MA BSAL BA'I PHYIR DANG,
GZHAN GYI KLAN KA'I GLAGS YOD PA'I TSIG YIN PA'I PHYIR RO, ,GLAGS JI LTAR YOD NA, DNGOS ZIN SPYIR SKYE BA DON MED DANG THUGS MED TZAM RTAGS SU BYED NA PHYOGS CHOS MI 'GRUB LA, ,BDAG LAS SKYE BA NA SKYE BA DON MED DANG THUG MED DU 'GYUR BA RTAGS
SU 'GOD NA PHYOGS CHOS GRUB NA BSGRUB BYA GRUB PAR 'GYUR BA DANG, 'GYUR BA'I PHYIR ZHES PA'I TSIG GI NUS PA LAS, MYU GU BDAG LAS SKYE NA SKYE BA DON MED DANG THUG MED DU 'GYUR BA LAS SKYE BA DON BCAS DANG THUG BCAS YIN PA'I PHYIR ZHES THON
PAS DNGOS ZIN GYI RTAGS DE NYID LOG NAS SKYE BA DON BCAS DANG THUG BCAS RTAGS SU 'GOD PAR MNGON LA, DE LTA NA DNGOS ZIN GYI DAM BCA' YANG BZLOG DGOS SHING, DE LA RTAGS SKYE BA DON MED DANG THUG MED LOG NAS SKYE BA DON BCAS DANG THUG
BCAS RTAGS SU 'GYUR BA LTAR, BDAG LAS SKYE BA MED DO ZHES PA LOG NAS BDAG LAS SKYE STE ZHES BYAR MED PAS, BDAG SKYE RNAM PAR BCAS TZAM DE LOG NA MA YIN DGAG BSGRUB BYA'I CHOS SU 'GYUR LA, MYU GU SKYE BA DON BCAS DANG THUG BCAS SU
KHAS BLANGS PAS MYU GU SKYE BAR KHAS BLANGS SHING, BDAG SKYE DNGOS SU BKAG CING, SKYE BA LA BDAG SKYE DANG GZHAN SKYE GNYIS SU KHA TSON CHOD PAS CHOS GZHAN GZHAN SKYE LTA BU 'PHANGS PAR 'GYUR LA, DE LTAR NA BDAG SKYE MED PAR SGRUB PA'I DAM BCA'

@084B MED DGAG TZAM DU 'DOD PA'I RANG GI GRUB PA'I MTHA' DANG 'GAL BAR 'GYUR RO, ,ZHES SKYON BRJOD PAR MDZAD DE, LEGS LDAN GYIS SANGS RGYAS BSKYANGS RANG RGYUD MI BZHED PA MA DGONGS SHING, SNGAR GYI SANGS RGYAS BSKYANGS KYI 'GREL TSIG DE
DAG GIS KYANG 'GAL BRJOD KYI THAL 'GYUR GYI SGO NAS BDAG SKYE BKAG PAR MA DGONGS PAR, BDAG SKYE 'GOG BYED KYI RTAGS SBYOR BSTAN PA GZHIR BZHAG BYAS NAS SKYON DE LTAR BSTAN PA YIN LA, LEGS LDAN 'BYED KYI DGONGS PA LA RANG DANG MTHUN
PAR SANGS RGYAS BSKYANGS KYANG GZHAN SKYE THA SNYAD DU BZHED PA GZHIR BZHAG NAS SKYE BA LA BDAG SKYE DANG GZHAN SKYES GNYIS SU KHA TSON CHOS PAR YANG GSUNGS SO,, GSUM PA DE DPAL LDAN ZLA BAS JI LTAR BKAG PA'I TSUL NI TSIG GSAL LAS, SKYON
'DI THAMS CAD NI RIGS PA MA YIN PAR KHO BO CAG GIS MTHONG NGO ZHES SOGS KYIS BKAG STE, DGONGS PA BSDUS TE BRJOD NA, LEGS LDAN GYIS SANGS RGYAS BSKYANGS LA BRJOD PA'I SKYON DE THAMS CAD RIGS PA MA YIN PAR KHO BO CAG GIS MTHONG
NGO; ;DE YANG SANGS RGYAS BSKYANGS LA SKABS 'DIR BDAG SKYE 'GOG NUS KYI RANG RGYUD KYI DPE RTAGS MA BRJOD PA'I CHA NAS SKYON YOD PA MA YIN TE, BDAG SKYE 'GOG PA LA NGES PAR RANG RGYUD KYI DPE RTAGS BRJOD MI DGOS PA'I PHYIR TE, RANG RGYUD
KYI DPE RTAGS MA BRJOD KYANG BDAG SKYE 'GOG NUS KYI THAL 'GYUR BSTAN PA GANG ZHIG DES BDAG SKYE LEGS PAR 'GOG NUS PA'I PHYIR TE, BDAG SKYE 'GOG NUS KYI 'GAL BRJOD KYI THAL 'GYUR GYIS BDAG SKYE 'GOG MI NUS NA DE'I TSE PHYIR RGOL DNGOS

@085A *, ,SU BSNYON 'DINGS PA LA ZHUGS PA YIN PAS RANG RGYUD KYI DPE RTAGS BRJOD PAS KYANG BDAG SKYE 'GOG MI NUS PA'I PHYIR RO, ,DBU MA PAS RANG RGYUD KHAS LEN PAR YANG MI RIGS TE, TSUL GSUM RANG MTSAN GYIS GRUB PA'I GTAN TSIGS
KHAS LEN MI RIGS PA'I PHYIR TE, RANG GI MTSAN NYID KYIS GRUB PA'I PHYOGS KHAS LEN MI RIGS PA'I PHYIR RO, ,DE LTAR YANG RTZOD BZLOG LAS, GAL TE NGAS DAM BCA' 'GA' YOD, ,CES SOGS DANG, 'PHAGS PA LHAS, YOD DANG MED DANG YOD
MED CES, ,ZHES SOGS DANG, TSIG GSAL LAS KYANG, DBU MA PA YIN NA NI RANG RGYUD KYI RJES SU DPAG PA BYA BAR 'OS PA MA YIN TE, PHYOGS GZHAN KHAS BLANGS PA MED PA'I PHYIR RO, ,ZHES SOGS GSUNGS PA LTAR RO, ,KHO NA RE, BDAG SKYE 'GOG
NUS KYI RANG RGYUD KYI DPE RTAGS MA BRJOD KYANG, GZHAN GRAGS KYI GTAN TSIGS RJOD RIGS PA LAS DE MA BRJOD PA'I SKYON YOD DO ZHE NA, DE'I SKYON YANG MED DE, GRANGS CAN GYIS BDAG SKYE 'DOD PA LA SGRUB BYED YANG DAG MED PA NYID KYIS BDAG SKYE
'GOG NUS PAS BDAG SKYE 'GOG NUS KYI GZHAN GRAGS NGES CAN DU MI DGOS PA'I PHYIR DANG, NGES PAR BRJOD DGOS NA YANG DNGOS PO BDAG GI BDAG NYID KYIS ZHES SOGS KYIS BDAG SKYE 'GOG NUS KYI GZHAN GRAGS BSTAN PA'I PHYIR, 'O NA DES
BSTAN PA'I GZHAN GRAGS KYI RTAGS SBYOR DE JI LTA BU ZHE NA, MYU GU CHOS CAN, GRUB ZIN SLAR YANG SA BON LAS MI SKYE STE, YOD PA'I PHYIR, DPER NA MNGON GSAL GYI MYU GU BZHIN ZHES PA'O, ,SKYON GNYIS PA GZHAN GYIS SMRAS PA'I NYES PA MA BSAL BA'I

@085B CHA NAS KYANG SANGS RGYAS BSKYANGS LA SKYON MED DE, SANGS RGYAS BSKYANGS RANG RGYUD ZHAL GYIS MI BZHES PAS DE LA GZHAN GYIS SMRAS PA'I NYES PA BSAL MI DGOS SHING SNGAR GYI GZHAN GRAGS KYI RTAGS SBYOR LA NI SA BON LAS SLAR YANG SKYE BAR GRANGS CAN
RANG NYID KYIS 'DOD PA'I RGYU DUS MI GSAL BA'I MYU GU CHOS CAN DANG, SA BON LAS SLAR YANG SKYE MI DGOS PAR 'DOD PA'I 'BRAS DUS MNGON GSAL GYI MYU GU MTHUN DPER BZUNG BAS SNGAR GYI NYES PA DE 'DRA MI 'BYUNG BA'I PHYIR, ,SKYON GSUM PA THAL
'GYUR GYI BZLOG DON KHAS BLANGS PA'I CHA NAS KYANG SANGS RGYAS BSKYANGS LA SKYON MED DE, THAL 'GYUR GYI THAL CHOS BZLOG PA'I DON SLAR YANG SKYE BA DON BCAS DANG THUG BCAS GRANGS CAN RANG NYID KYIS KHAS BLANGS PA YIN GYI, SANGS RGYAS BSKYANGS
KYI RANG LUGS LA SLAR YANG SKYE BA DON BCAS DANG THUG BCAS KYI DAM BCA' DANG KHAS LEN MED PA'I PHYIR RO, ,DE YANG TSIG GSAL LAS, THAL BAR 'GYUR BA BZLOG PA'I DON DANG PHA ROL PO NYID 'BREL BA YIN GYI KHO BO CAG LA NI MA YIN TE, RANG LA
DAM BCA' BA MED PA'I PHYIR RO, ,ZHES GSUNGS PA'I DGONGS PA YANG YIN LA, DE LTA NA BDAG SKYE'I THAL BA BZLOG TSUL ZHES SHIN TU DKA' BAR GRAGS PA DE NYID NYUNG NGU'I TSIG GIS MA NOR BAR BSHAD DO, ,RTZA BA'I TSIG RIS LHAG MA RNAMS NI GO SLA
LA; 'DI LA PAntI TA KHA CIG CES SOGS KYI DON NI, DZA YA A'A NANTA RJES 'BRANG DANG BCAS PA NA RE, RANG RGYUD KYI RTAGS YANG DAG MED DE, PHYOGS KHYAB TSAD MAS GRUB PA'I RTAGS YANG DAG MED PA'I PHYIR, PHYOGS KHYAB DE SNGAR RGOL RANG GI TSAD MAS

@086A *, ,GRUB PAR YANG MA NGES, PHYIR RGOL GYI TSAD MAS GRUB PAR YANG MA NGES PA'I PHYIR, DANG PO GRUB STE, SNGAR RGOL RANG NYID KYIS PHYOGS KHYAB TSAD MAS GRUB PAR THAG BCAD KYANG SLU BA SRID PA'I PHYIR, SNGAR RGOL LA GZHAN SEMS SHES PA'I
MNGON SHES MED PA'I PHYIR ZHES ZER RO, ,SHIN TU MI RIGS TE, DE LTAR NA MYU GU CHOS CAN, RTEN 'BREL MA YIN PAR THAL, BDEN PAR GRUB PA'I PHYIR, ZHES PA'I THAL 'GYUR GYIS DNGOS SMRA BA LA KHAS BLANGS NANG 'GAL BSTAN PA'I SGO NAS KYANG MYU GU
BDEN GRUB DE 'GOG MI RIGS PAR THAL, DNGOS SMRA BAS MYU GU BDEN GRUB TU 'DOD PA MI SHES PA'I PHYIR TE, SNGAR RGOL LA GZHAN SEMS SHES PA'I MNGON SHES MED PA'I PHYIR, GZHAN GYI DAM BCA' LA RANG GIS GNOD BYED STON PA YANG MI RIGS PAR
THAL, RANG GIS GNOD BYED DU THAG BCAD KYANG SLU BA SRID PA'I PHYIR, THAL 'GYUR SNGA PHYI RNAMS KYI KHYAB RTAGS KHAS, LHAG MA RNAMS NI GO SLA BAR SNANG BAS MA SPROS SO,, GNYIS PA RANG LUGS KYI BSGRUB BYA SGRUB PA'I RTAGS YOD PA DANG RANG RGYUD KYI
RTAGS MED PA'I TSUL BSHAD PA LA GNYIS, RTAGS KYIS BSGRUB BYA SGRUB PA YOD TSUL, RANG RGYUD KHAS MI LEN PA'I TSUL LO,, DANG PO NI, RANG GI LUGS NI ZHES PA NAS TSUL GSUM GSUNGS SO ZHES PA'I BAR TE DE YANG RIM PA LTAR BRJOD NA, RANG
MTSAN GYIS GRUB PA KHAS LEN NA LEGS LDAN SOGS BZHIN DU RANG RGYUD NGES PAR 'DOD DGOS LA, DE THA SNYAD DU YANG KHAS MI LEN NA RANG RGYUD KYI RTAGS GTAN MED PAR 'DOD DGOS PAS RANG RGYUD KHAS LEN PA DANG MI LEN PA'I RTZA BA YANG RANG MTSAN

@086B GYIS GRUB PA 'DOD MI 'DOD LA THUG GO ,DE YANG DPAL LDAN ZLA BAS RANG MTSAN GYIS GRUB PA BKAG PA NA RANG PHYOGS KYI BSGRUB BYA SGRUB BYED TSAD MA DANG GZHAL BYA RNAMS 'JOG MA SHES NAS RANG RGYUD KHAS MI LEN PA NI MA YIN TE, DPAL LDAN ZLA BA'I
LUGS LA RANG GI MTSAN NYID KYIS MED PA NYID KYIS DGAG SGRUB SOGS KYI RNAM GZHAG THAMS CAD CHES 'THAD PAR BZHED PA'I PHYIR TE, 'JUG 'GREL LAS DNGOS SMRA BA RNAMS SA BON GYIS MYU GU RANG BZHIN GYIS SKYED PAR 'DOD PA LA, DE LTAR NA SA BON
DANG MYU GU PHRAD NAS RANG BZHIN GYIS SKYED DAM, MA PHRAD PAR RANG BZHIN GYIS SKYED, DANG PO LTAR NA SA MYUG GNYIS GCIG TU 'GYUR LA, GNYIS PA LTAR NA DE GNYIS RGYU 'BRAS SU YANG MI RUNG BAR 'GYUR RO ZHES BKAG CING, PHA ROL POS RANG MTSAN
GYIS GRUB PA KHAS BLANGS PAS SKYON DE 'JUG PA DANG, RANG LA RANG MTSAN GYIS GRUB PA KHAS MI LEN PAS SKYON DE MI 'JUG PAR GSUNGS PA'I PHYIR, 'JUG 'GREL LAS, GANG GI LTAR NA ZHES SOGS SO, ,GZHAN YANG SNGAR GYI RIGS PA DE LA DNGOS SMRA
BAS 'GO MTSUNGS KYI SUN 'BYIN BRJOD PA'I LAN DU 'JUG PAR, SUN 'BYIN PAS SUN DBYUNG BYA MA PHRAD SUN NI 'BYIN BYED DAM, ,ZHES SOGS KYIS SUN 'BYIN GYIS SUN DBYUNG BYA RANG BZHIN GYIS SUN 'BYIN NA SNGAR RGYU 'BRAS KYI SKABS LTAR SKYON
'JUG LA, RANG LUGS LA RANG MTSAN MI BZHED PAS SKYON DE MI 'JUG PAR GSUNGS SHING, SKABS 'DIR 'JUG 'GREL LAS SH'A RI'I BUS RAB 'BYOR LA, SKYES PA'I CHOS KYIS MA SKYES PA'I THOB PA 'THOB BAM ZHES SOGS DRANGS PA RJE NYID KYIS 'BRU

@087A *, ,BSNAN PA DANG BCAS PA'I DON NI, RGYUN ZHUGS DES RANG GI THOB BYA RANG BZHIN GYIS THOB PA MA YIN TE, DES RANG DUS NA SKYES ZIN GYI CHOS SLAR YANG 'THOB PA DON MED CING, RANG DUS NA MA SKYES PA'I CHOS KYANG RANG BZHIN GYIS MI 'THOB
PA'I PHYIR ZHES PA'O, ,GANG LA STONG PA NYID RUNG BA, ,ZHES SOGS DRANGS PA'ANG RANG BZHIN GYIS STONG PA 'DOD PA'I PHYOGS LA BYA BYED THAMS CAD 'THAD PA'I KHUNGS TE, BKLAGS PA TZAM GYIS GO BAR SNANG NGO,, GNYIS PA NI, GAL TE RANG MTSAN
GYIS GRUB PA'I PHYOGS DANG ZHES PA NAS DGE SLONG MA YIN MI DGOS PA BZHIN NO ZHES PA'I BAR GYIS 'CHAD LA, DE YANG KHO NA RE, RANG MTSAN GYIS GRUB PA'I PHYOGS DANG RTAGS DANG DPE GANG YANG MI SRID PAS DE'I DBANG DU BYAS NA RANG RGYUD KYI RTAGS
SU MA ZAD BYA BYED GANG YANG MI 'THAD MOD, 'ON KYANG DE BKAG NAS BSGRUB BYA SGRUB BYED LA SOGS PA'I BYA BYED THAMS CAD 'THAD PAR SGRUB PA'I LUGS LA RANG RGYUD KYI RTAGS DANG BSGRUB BYA'I BYA BYED KHAS BLANG DU MI RUNG BA'I RGYU MTSAN GANG YIN ZHE NA,
'DI LA TSIG GSAL LAS, RANG RGYUD 'GOG PA'I RIGS PA, DE PHA ROL POS KYANG DON GYIS KHAS BLANGS TSUL, SKYON BRJOD DE RANG GI SBYOR BA LA MI MTSUNGS PA STE, RGYU MTSAN GSUM GYI SGO NAS 'CHAD PAR MDZAD LA, DE YANG LEGS LDAN GYIS BDAG SKYE
'GOG PA NA MIG SOGS NANG GI SKYE MCHED RNAMS CHOS CAN, DON DAM PAR BDAG LAS SKYE BA MED DE, YOD PA'I PHYIR, DPER NA BDAG SHES RIG GI SKYES BU BZHIN ZHES PA'I RTAGS SBYOR BKOD PA LA TSIG GSAL LAS DGAG PA MDZAD PA'I TSUL NI, BDAG

@087B SKYE 'GOG PA NA DON DAM PAR BDAG LAS SKYE BA MED DE, ZHES DON DAM GYI KHYAD PAR SBYOR BA NI MI RIGS TE, DE LTAR SBYAR BA LA SNGA RGOL RANG LA BLTOS NAS KYANG DGOS PA MED, PHYIR RGOL GRANGS CAN LA BLTOS NAS KYANG DGOS PA MED, 'JIG RTEN
RANG GA LA BLTOS NAS KYANG DGOS PA MED PA'I PHYIR, RTAGS DANG PO GRUB STE, LEGS LDAN RANG NYID BDAG SKYE THA SNYAD DU'ANG KHAS MI LEN PA'I PHYIR, GNYIS PA GRUB STE, MU STEGS NGAN PA'I LUGS BDEN PA GNYIS CAR DU BKAG NA LEGS PA'I PHYIR,
GSUM PA GRUB STE, 'JIG RTEN RANG GA BA RNAMS RGYU LAS 'BRAS BU 'BYUNG BA'I RNAM GZHAG TZAM ZHIG BYED KYI BDAG LAS SKYE'AM GZHAN LAS SKYE ZHES SOGS KYI DPYAD PA MI BYED PA'I PHYIR RO, ,DE RNAMS KYIS BSGRUB BYA'I CHOS LA DON DAM GYI KHYAD PAR
SBYOR BA BKAG NAS CHOS CAN GYI KHYAD PAR LA BRTAGS NAS 'GOG PA NI GZHAN YANG PHA ROL POS ZHES SOGS TE, BDAG SKYE 'GOG PA'I SKABS 'DIR MIG SOGS CHOS CAN DU 'DZIN NA DON DAM PA'I MIG SOGS CHOS CAN DU 'DZIN NAM, KUN RDZOB PA'I
MIG SOGS CHOS CAN DU 'DZIN NAM, DE GNYIS GANG GIS KYANG KHYAD PAR DU MA BYAS PA'I MIG SOGS TZAM CHOS CAN DU 'DZIN PA GANG YIN, LEGS LDAN NA RE, DANG PO LTAR YIN NO ZHE NA, DE NI MI RIGS TE, DE LTA NA RTEN CHOS CAN GZHI MA GRUB PAS
PHYOGS SAM RTAGS KYI SKYON DU 'GYUR BA'I PHYIR TE, RANG GIS DON DAM PAR MIG SOGS MED PAR KHAS BLANGS PA'I PHYIR, GNYIS PA LTAR NA YANG MI RIGS TE, GZHAN PHYIR RGOL GRANGS CAN LA BLTOS TE CHOS CAN GZHI MA GRUB PA'I SKYON DU 'GYUR BA'I

@088A *, ,PHYIR DANG, GZHAN YANG MIG SOGS KUN RDZOB PA RNAMS CHOS CAN, DON DAM PAR SKYE BA MED DE ZHES BRJOD RIGS PA LAS DE LTAR YANG MA BRJOD PA'I PHYIR RO, ,DE LA SLOB DPON LEGS LDAN NA RE, SANGS RGYAS PAS BYE BRAG PA LA SGRA MI
RTAG PAR SGRUB PA NA 'BYUNG 'GYUR GYIS KHYAD PAR DU BYAS PA'I SGRA CHOS CAN DU BZUNG NA BYE BRAG PA LA MA GRUB CING, NAM MKHA'I YON TAN GYIS KHYAD PAR DU BYAS PA'I SGRA CHOS CAN DU BZUNG NA SANGS RGYAS PA LA MA GRUB PAR 'GYUR BAS DE GNYIS KA'I KHYAD
PAR DOR BA'I SGRA TZAM CHOS CAN DU 'DZIN PA BZHIN DU SKABS 'DIR YANG KUN RDZOB DANG DON DAM GANG GIS KYANG KHYAD PAR DU MA BYAS PA'I MIG SOGS TZAM PO ZHIG CHOS CAN DU 'DZIN PAS CHOS CAN MA GRUB PA'I NYES PA MED DO ZHE NA, DE 'GOG PA LA TSIG
GSAL LAS, 'DI LTAR GANG GI TSE 'DIR SKYE BA BKAG PA BSGRUB BYA'I CHOS SU 'DOD PA DE'I TSE DE KHO NAR DE'I RTEN CHOS CAN PHYIN CI LOG TZAM GYI BDAG GI DNGOS PO RNYED PA NI NYAMS PAR GYUR PA 'DIS RANG NYID KYIS KHAS BLANGS PA NYID DO, ,PHYIN CI
LOG DANG PHYIN CI MA LOG PA DAG NI THA DAD PA YIN NO, ,ZHES PAS MDOR BSTAN NAS, DE'I PHYIR GANG GI TSE ZHES PA MAN CHAD KYIS RGYAS PAR BSHAD PA DE NYID, 'DIR DE'I LAN DU MIG SOGS KYI CHOS CAN ZHES SOGS KYIS BSHAD PA YIN PAS THOG MAR
DE'I LAN DU ZHES PA NAS SPONG MI NUS SO ZHES PA'I BAR GYI DON BRJOD NA, MIG DBANG TZAM PO DE YOD PA'I DON GYIS TE RTAGS KYIS MIG DBANG DON DAM DU MI SKYE BAR SGRUB PA'I RANG RGYUD KYI RTEN CHOS CAN GNYIS KA LA GRUB PAR GZHAG TU MI RUNG STE, RGYU

@088B MTSAN 'DI LTAR SKABS 'DIR DON DAM PA'I SKYE BA BKAG PA BSGRUB BYA'I CHOS SU 'DOD PA DE'I TSE KHO NAR RTEN CHOS CAN MIG DBANG DE BTZAL BA'I TSE RNYED PA MA YIN PAR YUL CAN PHYIN CI LOG TZAM GYIS BDAG GI DNGOS PO YOD PAR RNYED PA NI MI RUNG BAR
LEGS LDAN 'DI RANG NYID KYIS KHAS BLANGS PA'I PHYIR, KHYAB STE, DE LTA NA MIG DBANG DE YUL CAN PHYIN CI MA LOG PA MIG DBANG GI RANG BZHIN LA MI 'KHRUL BA'I RNYED DON DU 'DOD DGOS SHING, DE 'DOD NA MIG DBANG DE GRANGS CAN GYI MIG SOGS
'JAL BA'I SHES PA PHYIN CI LOG DE'I YUL DU MED DGOS PA'I PHYIR TE, PHYIN CI LOG DANG PHYIN CI MA LOG PA'I SHES PA GNYIS KYI SNANG NGO NA YOD PA'I YUL GNYIS THA DAD PAS TE 'GAL BA'I PHYIR RO, ,ZHES PA NI TSIG GSAL GYI LUNG LA 'BRU BSNAN PA YIN
LA; SLAR YANG CUNG ZAD GO SLA BAR BRJOD NA, RANG RGYUD PA RNAMS KYI LUGS LA CHOS CAN MIG SOGS 'JAL BA'I TSAD MA DE MIG SOGS KYI RANG BZHIN LA MA 'KHRUL BA'I SHES PAR KHAS LEN PAS, DE LTAR NA SHES BYA CHOS CAN, MIG SOGS 'JAL
BA'I TSAD MA DE LA MIG SOGS RANG MTSAN GYIS GRUB PAR SNANG BA DE SNANG BA LTAR DU GRUB PAR THAL, MIG SOGS 'JAL BA'I TSAD MA DE LA MIG SOGS RANG MTSAN GYIS GRUB PAR SNANG BA NI GANG ZHIG, DE 'DRA'I TSAD MA DE MIG SOGS KYI SDOD LUGS LA
MA 'KHRUL BA'I PHYIR, 'DOD NA, MIG SOGS RANG MTSAN GYIS GRUB PA DE MIG SOGS KYI GNAS LUGS SAM RANG BZHIN DU THAL, 'DOD PA'I PHYIR, 'DOD NA MIG SOGS 'JAL BA'I TSAD MA DE MIG SOGS KYI GNAS LUGS 'JAL BYED KYI TSAD MA YIN

@089A *, ,PAR THAL, 'DOD PA'I PHYIR, 'DOD NA, MIG SOGS CHOS CAN, GRANGS CAN GYI SHES PA PHYIN CI LOG GI RNYED DON MA YIN PAR THAL, PHYIN CI MA LOG PA GNAS LUGS 'JAL BA'I TSAD MA'I RNYED DON YIN PA'I PHYIR, KHYAB STE, SHES PA PHYIN
CI LOG DANG SHES PA PHYIN CI MA LOG PA GNYIS KYI RNYED DON THA DAD PA STE 'GAL BA'I PHYIR RO, ,LHAG MTHONG CHEN MO DANG STONG THUN DU 'DI LTAR BSHAD DE, DBU MA PAS DNGOS SMRA BA'I NGOR MIG SOGS BDEN PA'I SKYE MED DU SGRUB PA'I TSE BDEN RDZUN GANG GIS
KYANG KHYAD PAR DU MA BYAS PA'I MIG SPYI TZAM ZHIG GNYIS KA LA MTHUN SNANG DU GRUB PA'I CHOS CAN DU 'DZIN PA 'THAD PA MA YIN TE, 'DI LTAR DE KHO NAR BDEN PA'I SKYE BA MED PA DE'I RTEN CHOS CAN MIG LA SOGS PA NYAMS PAR GYUR PA STE DE KHO NAR MA GRUB
PAR LEGS LDAN 'BYED 'DIS RANG NYID KYIS KHAS BLANGS PA NYID YIN PA'I PHYIR, DER THAL, GANG GI TSE MIG SOGS CHOS CAN DU BYAS NAS BDEN PA'I SKYE BA BKAG PA BSGRUB BYA'I CHOS SU 'DOD PA DE'I TSE STE DE'I PHYIR, DE LTAR NA DBU MA PAS MIG SOGS
DE NYID MA RIG PAS BSLAD PA'I SHES PA PHYIN CI LOG TZAM GYIS BDAG GI DNGOS PO RNYED PA YIN PAR KHAS LEN DGOS LA, DNGOS SMRA BA RNAMS MIG SOGS 'KHRUL RGYUS MA BSLAD PA'I PHYIN CI MA LOG PA'I SHES PAS RNYED PA'I DON YIN PAR 'DOD PAS CHOS
CAN MIG SOGS MTHUN SNANG DU GRUB PA YIN TE, PHYIN CI LOG GI SHES PAS RNYED PA'I DON DANG, PHYIN CI MA LOG PA'I SHES PAS RNYED PA'I DON DAG NI PHAN TSAN SPANGS PA'I SGO NAS THA DAD PA YIN NO ZHES PA'O, ,DES NA GAL TE SGRA 'JAL BA'I TSAD MA ZHES

@089B PA NAS MI 'THAD DO SNYAM NA ZHES PA'I BAR GYIS SNGAR GYI 'CHAD TSUL DE LA MI 'THAD PA'I DOGS PA BKOD NAS, DOGS PA 'DI 'DRA NI ZHES PA NAS 'DZIN PA 'GOG GO ZHES PA'I BAR GYIS THAL RANG GNYIS CHOS CAN SGRA TSAD MAS GRUB TSUL LA MI MTHUN PA
DANG, 'DI DAG GI GNAD RTOGS NA ZHES SOGS KYIS RGYU MTSAN DE'I PHYIR THAL RANG GNYIS LA RANG LUGS LA KUN RDZOB KYI DBYE BA BYED TSUL MI 'DRA BA BYUNG NGO ZHES STON PAR MDZAD PA YIN TE, RIM PA LTAR BSHAD NA, DE LA KHO NA RE, SHES PA LA 'KHRUL
MA 'KHRUL GNYIS SU KHA TSON CHOD KYANG CHOS CAN SGRUB BYED KYI TSAD MA STON PA NA 'KHRUL MA 'KHRUL GANG RUNG GIS KHYAD PAR DU BYAS NAS STON DGOS PAS MA KHYAB STE, SGRA 'JAL BA'I TSAD MA LA RTAG MI RTAG GNYIS SU KHA TSON CHOD KYANG DE STON PA NA DE GNYIS
GANG RUNG GIS KHYAD PAR DU BYAS NAS STON DGOS PAS MA KHYAB PA'I PHYIR, DE BZHIN DU MIG SOGS LA PHYIN CI LOG MA LOG GNYIS SU KHA TSON CHOD KYANG MIG SOGS 'JAL BA'I TSAD MAS DE 'JAL BA'I TSE DE GNYIS GANG RUNG GIS KHYAD PAR DU BYAS NAS 'JAL
BAS MA KHYAB STE, SGRA LA RTAG MI RTAG GNYIS SU KHA TSON CHOD KYANG SGRA 'JAL BYED KYI TSAD MAS SGRA 'JAL BA NA DE GNYIS GANG RUNG GIS KHYAD PAR DU BYAS NAS 'JAL MI DGOS PA'I PHYIR, DES NA MIG SOGS TZAM CHOS CAN DU BZUNG BA LA GNOD BYED DU BRJOD
PA'I RIGS PA DE RNAMS MI 'THAD DO ZHE NA, DOGS PA DE 'DRA MKHAS PA LA SKYE BA'I DOGS PA'I RIGS MIN YANG RGOL BA DBANG RTUL LA SKYE BAS DE DPYAD NA, DE YANG RANG RGYUD PA RNAMS KYI SKABS SU DON DE TSAD MAS GRUB MA GRUB DPYOD PA'I TSE TSAD MAS

@090A *, ,GRUB CES PA'I DON NI, RANG MTSAN CHOS CAN, MNGON SUM GYI TSAD MAS GRUB PA YIN TE, MNGON SUM GYI TSAD MA LA JI LTAR SNANG BA LTAR DU GRUB PA'I PHYIR, DE BZHIN DU MI RTAG PA CHOS CAN, SGRA MI RTAG RTOGS KYI RJES DPAG TSAD MAS
GRUB PA YIN TE, SGRA MI RTAG PAR RTOGS PA'I RJES SU DPAG PA'I TSAD MAS JI LTAR NGES PA LTAR DU GRUB PA'I PHYIR, DES NA MNGON SUM CHOS CAN, RANG MTSAN LA MA 'KHRUL BA YIN TE, RANG MTSAN GYI SDOD LUGS JI LTAR YOD PA LTAR DU RTOGS PA'I
PHYIR, SGRA MI RTAG RTOGS KYI RJES DPAG KYANG CHOS CAN, SGRA MI RTAG PA LA MA 'KHRUL BA YIN TE, SGRA MI RTAG PA'I SDOD LUGS JI LTAR YOD PA LTAR DU RTOGS PA'I PHYIR, DES NA SHES PA LA 'KHRUL MA 'KHRUL GNYIS SU DON LA KHA TSON CHOD PA BZHIN DU BLOS
GRUB PA LA KHA TSON CHOD DE, SGRA MI RTAG RTOGS KYI RJES DPAG LTA BU SGRA MI RTAG PA LA MA 'KHRUL BAR YONGS GCOD LA BLO NGOR GRUB PA DE DE DE LA 'KHRUL BA RNAM BCAD LA BLO NGOR KHEGS PAR 'GYUR BA'I PHYIR RO, ,DES MTSON NAS SHES BYA LA YANG LOG GNYIS
SU DON LA KHA TSON CHOD PA BZHIN BLO NGOR YANG KHA TSON CHOD DE, RANG MTSAN SNANG BA LA LTOS TE MA 'KHRUL BA'I SHES PA'I RNYED DON YUL YANG DAG PA YIN PAR YONGS GCOD LA GRUB NA DE YUL PHYIN CI LOG YIN PA RNAM BCAD LA BLO NGOR KHEGS PAR 'GYUR
BA'I PHYIR, DES NA RANG RGYUD PA RNAMS KYI LUGS LA CHOS CAN MIG LTA BU SHES PA MA 'KHRUL BA'I RNYED DON DU GYUR PA'I YUL YANG DAG PAR GRUB KYANG BDEN PA GNYIS KYI DON DANG THA SNYAD GANG GIS KYANG KHYAD PAR DU BYAS NAS GRUB MI DGOS SHING, DE DPYAD

@090B GZHIR BZUNG NAS DON DAM PAR YOD MED DPYAD CHOG PAS MIG SPYI TZAM CHOS CAN DU BZUNG BA LA BDEN GNYIS KYI KHYAD PAR LA BRTAGS PA'I SKYON BRJOD GA LA 'JUG SNYAM DU DGONGS NAS DPAL LDAN ZLA BAS DE 'DRA'I YOD TSUL DE RANG GI NGO BOS YOD PAR
SONG BAS BDEN GRUB TU 'GYUR LA, DE KHYAD GZHIR BZUNG BA'I CHOS CAN TZAM PO GA LA SRID SNYAM DU DGONGS NAS BDEN RDZUN GYI KHYAD PAR DOR BA'I MIG SPYI TZAM LEGS LDAN GYIS CHOS CAN DU 'DZIN PAR BZHED PA 'GOG PAR MDZAD DO, ,DE'I PHYIR THAL
'GYUR BA DANG RANG RGYUD PA MAN CHAD LA NI CHOS CAN TSAD MAS GRUB TSUL MTHUN SNANG BA MED DE, RANG RGYUD PA MAN CHAD KYI LUGS LA CHOS DE LA TSAD MAR SONG NA CHOS DE LA MA 'KHRUL BA ZHIG NGES PAR DGOS PAR BZHED LA, THAL 'GYUR BA'I LUGS LA
CHOS DE LA 'KHRUL BA DANG CHOS DE LA TSAD MAR SONG BA MI 'GAL BAR BZHED PA'I PHYIR RO, ,DE LTA MIN NA SO SO SKYE BO'I SHES PAS YUL GANG YANG 'JOG MI NUS PAR 'GYUR TE, SO SO SKYE BO'I SHES PA YIN NA 'KHRUL SHES YIN PAS KHYAB PA'I PHYIR TE, DE
YIN NA BDEN 'DZIN BAG CHAGS DANG BCAS PA'I BSLAD PA ZHUGS PAS KHYAB PA'I PHYIR RO, ,DES NA THAL 'GYUR BA'I LUGS LA SO SO SKYE BO'I RGYUD KYI BUM 'DZIN MNGON SUM BUM PA LA 'KHRUL YANG DES BUM PA 'JOG NUS PAR BZHED LA, RANG RGYUD PA
MAN CHAD DE DE LA 'KHRUL NA DE 'JOG MI NUS PAR BZHED DO, ,KHO NA RE, DE LTA NA THAL 'GYUR BA DANG RNAM RIG PA GNYIS LA CHOS CAN MTHUN SNANG BA YOD PAR 'GYUR TE, GNYIS KA SO SKYE'I BUM 'DZIN MNGON SUM BUM PA LA 'KHRUL BAR BZHED 

@091A *, ,PA'I PHYIR RO, ,ZHE NA, DE'I SKYON MED DE, RNAM RIG PA RNAMS BUM 'DZIN MNGON SUM BUM PA PHYI ROL DON DU SNANG BA LTA BU LA 'KHRUL BAR BZHED KYANG, DE RANG MTSAN GYIS GRUB PA LA MA 'KHRUL BAR BZHED PA'I PHYIR TE, BUM PA RANG GI
MTSAN NYID KYIS GRUB PAR 'DOD PA'I PHYIR RO, ,GONG DU BSHAD PA DE DAG GI GNAD RTOGS NA RANG RGYUD PAS, SNANG DU 'DRA YANG DON BYED DAG ,CES SOGS GSUNGS PA LTAR, SPYIR KUN RDZOB LA YANG DAG KUN RDZOB DANG LOG PA'I KUN RDZOB GNYIS SU
'BYED PA DANG, DE YANG YUL KHO NA LA 'BYED KYI, YUL CAN GYI SHES PA LA YANG DAG KUN RDZOB KYIS KHYAB PAR BZHED PA'I GNAD KYANG RTOGS PAR 'GYUR TE, RANG RGYUD PA'I LUGS LA KUN RDZOB LA JI LTAR SNANG BA LTAR GRUB PA DANG MA GRUB PA GNYIS SU 'BYED
PA'I PHYIR DANG, YUL CAN GYI SHES PA YIN NA RANG MYONG RANG RIG MNGON SUM LA SNANG BA LTAR GRUB PAS KHYAB PAR ZHI 'TSO RJES 'BRANG DANG BCAS PA RNAMS BZHED PA'I PHYIR, DES NA THAL 'GYUR BA'I LUGS LA 'JIG RTEN SHES NGO LA LTOS NAS YUL YUL
CAN GNYIS KA LA YANG LOG GNYIS SU 'BYED KYANG RANG LUGS LA DE LTAR MI 'BYED PA'I RGYU MTSAN YOD DE, DE'I LUGS LA KUN RDZOB PA'I CHOS YIN NA JI LTAR SNANG BA LTAR MA GRUB PAS KHYAB PA LTAR BZHED PA'I PHYIR RO, ,DE'I PHYIR RANG RGYUD PA RNAMS KYI
RTOG PA DANG RTOG MED KYI SHES PA LA YUL RANG GI MTSAN NYID KYIS GRUB PAR SNANG BA DE SNANG BA LTAR MA GRUB PAR MA RTOGS TE, DE RTOGS NA BSGRUB BYA RANG BZHIN MED PA'I DON GRUB ZIN PAS DE'I NGOR SLAR RTAGS KYI SGRUB MI DGOS PAR 'GYUR BA'I PHYIR

@091B RO; ;'DIS MYU GU RANG BZHIN GYIS STONG PAR SGRUB PA SKABS SU BAB PA'I PHYIR RGOL DES MTHUN DPE ME LONG NANG GI BYAD BZHIN GYI GZUGS BRNYAN BDEN MED DU MA RTOGS PAR CHES GSAL BAR GSUNGS SO, ,DE LA KHO NA RE, MTHAR THUG DPYOD PA'I
RIGS SHES RJES DPAG GI RNYED DON DANG DON DAM BDEN PA GNYIS 'GAL BAR THAL, SHES PA 'KHRUL BA'I RNYED DON DANG YUL PHYIN CI MA LOG PA GNYIS 'GAL BA'I PHYIR, RTAGS KHAS, KHYAB STE, RIGS SHES RJES DPAG 'KHRUL SHES GANG ZHIG DON DAM
BDEN PA YUL PHYIN CI MA LOG PA YIN PA'I PHYIR, GZHAN YANG SHES PA PHYIN CI LOG TZAM GYI RNYED DON MIN NA RANG BZHIN LA MA 'KHRUL BA'I SHES PA'I RNYED DON YIN DGOS NA, KUN RDZOB PA'I CHOS THAMS CAD CHOS CAN, DNGOS PO'I RANG BZHIN LA MA 'KHRUL
BA'I SHES PA'I RNYED DON DU THAL, JI SNYED PA MKHYEN PA'I RNAM MKHYEN GYI YUL YIN PA'I PHYIR ZHE NA, SKYON DANG PO MED DE, RIGS SHES RJES DPAG SNANG YUL LA 'KHRUL BA'I 'KHRUL SHES YIN YANG DES RNYED PA 'KHRUL SHES KYIS RNYED PA MA YIN PA MI 'GAL
BA'I PHYIR TE, SGRA YANG YIN LA RDZUN PA YANG YIN PA'I DUNG SGRA RNYED KYANG, DUNG SGRA BRDZUN PA MA RNYED PA MI 'GAL BA'I PHYIR, SKYON GNYIS PA MED DE, 'DIR SHES PA PHYIN CI LOG TZAM GYIS RNYED PA'I DON ZHES PA'I TZAM SGRA SMOS PA NI YOD TSUL JI LTAR YIN
DPYOD PA'I RIGS SHES KYIS RNYED PA DGAG PAR 'DOD NAS SMOS PA YIN GYI, MA 'KHRUL PA'I SHES PAS RNYED TZAM 'GOG PA MA YIN PA'I PHYIR TE, TSIG GSAL LAS, DPYAD PA ZHIB MO 'JIG RTEN GYI ZHES SOGS GSUNGS PA'I PHYIR RO, ,RTEN CHOS CAN

@092A *, ,ZHES SOGS NI, LHAG MTHONG CHEN MO DANG STONG THUN NAS BSHAD PA'I TSUL SNGAR BKOD PA DE NYID KYANG RJE NYID KYI BZHED PAR CHES GSAL BAR GSUNGS SO, ,DE LTAR NA CHOS CAN MTHUN SNANG BA 'GOG TSUL ZHES CHES DKA' BAR GRAGS PA
DE NYID CHES GSAL BAR BSHAD ZIN TO, ,DE DAG GIS DON BKAG NAS DA NI DPE DGAG PAR BYA STE ZHES PA NAS MI DGOS PA BZHIN NO ZHES PA'I BAR GYIS SLOB DPON LEGS LDAN 'BYED KYIS BDAG SKYE 'GOG PA'I SKABS SU BDEN BRDZUN GANG GIS KYANG KHYAD
PAR DU MA BYAS PA'I MIG TZAM CHOS CAN DU 'DZIN DU RUNG BA'I DPER SANGS RGYAS PAS BYE BRAG PA'I NGOR SGRA MI RTAG PAR SGRUB PA NA GNYIS KA'I GRUB MTHA'I KHYAD PAR DOR BA'I SGRA TZAM CHOS CAN DU 'DZIN DU RUNG BA BKOD PA LA DE GNYIS DPE DON MI MTSUNGS
SO; ;ZHES STON PA YIN TE, RIM PA LTAR BSHAD NA, SANGS RGYAS PAS BYE BRAG PA'I NGOR SGRA MI RTAG PAR SGRUB PA NA GNYIS KA'I LUGS KYI 'BYUNG 'GYUR DANG NAM MKHA'I YON TAN SGRA 'JAL BA'I TSAD MAS MA GRUB KYANG, GANG LA TSAD MAR SONG BA'I SGRA
TZAM ZHIG GI DON 'DI'O ZHES STON RGYU YOD LA, MIG SOGS BDAG LAS MI SKYE BAR SGRUB PA'I TSE RANG MTSAN KHAS MI LEN PA'I THAL 'GYUR BA DANG RANG MTSAN KHAS LEN PA'I RANG RGYUD PA GNYIS KA LA YANG CHOS CAN MIG SOGS 'JAL BA'I TSAD MAS RANG
MTSAN GYIS YOD PA DANG RANG MTSAN GYIS MED PA GNYIS GANG YANG MI 'JAL YANG CHOS CAN GYI NGO BO 'DI 'DRA ZHIG 'JAL LO ZHES GNYIS KA LA STON RGYU MED PAS DE GNYIS DPE DON MTSUNGS PA MIN NO, ,LEGS LDAN RJES 'BRANG DANG BCAS PA RNAMS KYIS

@092B DE 'DRA'I KHYAD PAR DOR BA'I SPYI PHAN TSUN DU STON RGYU MED KYANG, BDEN PAR YOD MED GANG GIS KYANG KHYAD PAR DU MA BYAS PA'I MIG SOGS TZAM CHOS CAN DU 'DZIN ZHES SMRA BAR MI NUS TE, RANG GI NGO BOS YOD PA KHAS BLANGS NA BDEN GRUB KYI THA SNYAD
KHAS MA BLANGS KYANG DON KHAS BLANGS PA'I PHYIR, DES NA DE 'DRA'I KHYAD PAR BYUNG BA YANG THAL RANG GNYIS RANG MTSAN ZHAL GYIS BZHES MI BZHES KYI KHYAD BYUNG BA LA THUG PA YIN PAS DBU MA PAS BYE BRAG PA'I NGOR SGRA MI RTAG PAR SGRUB PA NA 'BYUNG 'GYUR
DANG NAM MKHA'I YON TAN GYI KHYAD PAR DOR BA'I SGRA TZAM TSAD MAS GRUB KYANG DE GNYIS KYIS SGRA TSAD MAS GRUB PA'I TSUL GYI 'DOD PA CHES MI MTHUN LA, THAL 'GYUR BAS SNGAR RGOL BYAS NAS RTAGS KYIS BSGRUB BYA SGRUB PA'I TSE YANG RANG MTSAN GYIS YOD
MED GANG GIS KYANG KHYAD PAR DU MA BYAS PA'I CHOS CAN TSAD MAS GRUB TSUL STON RGYU MED DO, ,RIGS PA DE DAG GIS NI LEGS LDAN GYI MIG SOGS BDAG LAS SKYE BAR SGRUB PA'I TSE YOD PA DE DE LTAR SGRUB PA'I RTAGS YANG DAG MIN PAR MA GRUB STE, LEGS
LDAN GYI LUGS KYI YOD NA RANG GI MTSAN NYID KYIS YOD PA YIN LA, RANG GI MTSAN NYID KYIS YOD PA GZHI MA GRUB PA'I PHYIR, DE NAS LEGS LDAN RANG NYID KYIS ZHES SOGS KYIS NI RIGS PA DE LEGS LDAN RANG NYID KYIS KYANG DON GYIS ZHAL GYIS BZHES
PAR STON TE, LEGS LDAN RANG NYID KYIS DNGOS SMRA BAS NANG GI SKYE MCHED RNAMS NI SKYE MCHED KYI RGYU RKYEN YOD DE, DE LTAR DU RGYAL BAS GSUNGS PA'I PHYIR ZHES BKOD LA, KUN RDZOB TU YIN NA NI DNGOS SMRA BA LA MA GRUB, DON DAM DU YIN NA NI DE DBU

@093A *, ,MA PA LA MA GRUB CES BDEN GNYIS KYI KHYAD PAR LA BRTAGS NAS SKYON BRJOD MDZAD PA'I PHYIR, DES NA CHOS CAN 'KHRUL MA 'KHRUL GYI SHES PA GANG GIS RNYED CES BYE BRAG PA LA BRTAGS NAS SKYON BRJOD PAR RIGS TE, 'JUG PA LAS KYANG,
DNGOS KUN YANG DAG BRDZUN PA MTHONG BA YIS, ,ZHES SOGS KYIS MTHAR THUG DPYOD PA'I RIGS SHES GANG LA MTHAR THUG DPYOD PA'I RIGS SHES SU SONG BA DON DAM BDEN PA DANG, THA SNYAD PA'I TSAD MA GANG LA THA SNYAD PA'I TSAD MAR SONG BA LEGS
LDAN GYI LUGS LA BRJOD PA'I SKYON RNAMS RANG GI BDAG SKYE 'GOG PA LA MI MTSUNGS PA'I RGYU MTSAN NI RANG RGYUD KHAS MI LEN PA NYID YIN LA, RANG LUGS KYI BSGRUB BYA SGRUB PA'I SBYOR BA RNAMS KYANG PHYI RGOL LA GRUB PAS CHOG STE, PHYIR RGOL GYI LOG RTOG
DGAG PA TZAM GYI CHED YIN PA'I PHYIR RO ZHES DPAL LDAN ZLA BAS GSUNGS SHING, RTAGS KYI TSUL RGOL PHYIR RGOL GANG RUNG GIS GRUB PAS MI CHOG PAR 'DOD PA LA DES CHOG PAR 'JIG RTEN GYI RTZOD PA DPER BYAS NAS BSGRUBS LA, SGRUB NGAG DANG SUN
'BYIN GNYIS KA YANG DAG TU 'GYUR BA LA RGOL PHYIR RGOL GNYIS KAS MTHUN SNANG DU GRUB PA DGOS PAR 'DOD PA'I PHYOGS KYI GLANG POS KYANG THAL 'GYUR BA'I LUGS BZHIN DU 'DOD RIGS TE, LUNG GI GNOD PA DANG RANG DON RJES DPAG GANG LA'ANG GRUB
PAS CHOG PA'I PHYIR RO, ,ZHES KYANG 'CHAD PAR MDZAD DO, ,DES NA SHES RAB SGRON MER GZHAN GYI SKYON BRJOD KYI SKABS SHIG TU RANG DBANG DU BYAS NAS SAM, SUN 'BYIN PA'I DBANG DU BYAS NAS BRJOD CES GSUNGS PA'I RANG DBANG DANG RANG RGYUD

@093B DON GCIG PAS DE'I PHYIR PHYIR RGOL GYI KHAS BLANGS LA MA 'KHRIS PAR TSAD MAS DON GYI SDOD LUGS KYI NGOS NAS RANG DBANG DU SHES 'DOD CHOS CAN DANG, DPE'I CHOS CAN GNYIS DANG, RTAGS KYI TSUL RNAMS GRUB TSUL NGES PAR BYAS NAS BSGRUB BYA
RTOGS PA'I RJES DPAG RGYUD LA SKYE BAR BYED PA NI RANG RGYUD KYI RTAGS KYI DON YIN NO, ,DES NA THAL 'GYUR BA RNAMS RTAGS DANG BSGRUB BYA'I RNAM GZHAG 'DOD KYANG RANG RGYUD KYI RTAGS DANG BSGRUB BYA'I RNAM GZHAG MI 'DOD PA'I RGYU MTSAN YOD DE, RANG
RGYUD KYI RTAGS NI PHYIR RGOL GYI KHAS BLANGS TZAM LA MA 'KHRIS PAR TSUL GSUM RANG DBANG DU TSAD MAS GRUB PA ZHIG LA 'DOD LA, DE 'DRA GZHI MA GRUB PA'I PHYIR RO, ,DES NA MYU GU CHOS CAN, RANG GI MTSAN NYID KYIS MED DE, RTEN 'BREL YIN PA'I
PHYIR, DPER NA ME LONG NANG GI BYAD BZHIN GYI GZUGS BRNYAN BZHIN ZHES RTAGS SU BKOD PA'I TSE NA MYU GU RTEN 'BYUNG LA RANG BZHIN MED PAS KHYAB PA THAL 'GYUR BA RANG LUGS LA KHAS MI LEN PAS GZHAN GRAGS KYI GTAN TSIGS ZHES BRJOD PA MA YIN
GYI; SNGAR BSHAD PA LTAR PHYI RGOL GYI KHAS BLANGS LA MA 'KHRIS PAR TSUL GSUM TSAD MAS RANG DBANG DU BSGRUB SA MA BYUNG BAS GZHAN GRAGS KYI RTAGS ZHES BRJOD PA YIN LA, MYU GU DANG RTEN 'BYUNG SOGS LHAN SKYES KYI TSAD MAS GRUB PA RGOL PHYIR RGOL
GNYIS KA'I RGYUD LA BYUNG MOD KYANG LHAN SKYES KYI TSAD MA DE DANG RANG GI NGO BOS YOD PAR 'JAL BA'I KUN BTAGS KYI BLO GNYIS PHYIR RGOL GYI BLO NGOR 'DRES NAS DBU MA'I LTA BA MA RNYED BAR DU SO SOR 'BYED MI NUS LA, SNGAR RGOL GYIS 'BYED NUS KYANG

@094A *, ,PHYIR RGOL LA DBU MA'I LTA BA MA BSKYED BAR DU SO SOR PHYE NAS STON MI NUS SO, ,THAL 'GYUR BA NANG PHAN TSUN DU RTAGS KYIS BSGRUB BYA SGRUB PA LA TSAD MAS GRUB TSUL MTHUN SNANG BA YOD KYANG RANG RGYUD KYI RTAGS SU MI 'GYUR TE, TSUL GSUM
MING GIS BTAGS TZAM DU 'DZIN PA'I PHYIR RO, ,DE NAS MYU GU LTA BU LA ZHES SOGS KYI DON NI, MYU GU LTA BU LA MTSON NA RTOG PAS 'DZIN TSUL GSUM YOD DE, RANG MTSAN GYIS GRUB PAR 'DZIN PA, MA GRUB PAR 'DZIN PA, DE GNYIS GANG GIS KYANG KHYAD
PAR DU MA BYAS PAR 'DZIN PA GSUM RNAMS SU YOD PA'I PHYIR, DE GSUM DBU MA'I LTA BA RNYED PA RNAMS KYI RGYUD LA YOD LA, LTA BA MA RNYED PA'I RGYUD LA DANG PO DANG THA MA GNYIS YOD KYANG BAR PA NI MED DO, ,DE BZHIN DU NGA'O SNYAM PA'I BLO LA RIGS GSUM
YOD PAS, DE YIN TSAD NGAR 'DZIN DANG BDAG 'DZIN DU 'JOG PA MA YIN PAS YANG DAG PAR RDZOGS PA'I SANGS RGYAS KYI THUGS RGYUD LA YANG NGA'O SNYAM PA'I BLO YOD LA, 'ON KYANG RANG RE RNAMS KYI RGYUD LA 'BYUNG BA'I NGA'O SNYAM PA'I BLO 'DI 'DRA NI SANGS
RGYAS LA 'BYUNG BA MI SRID PAR SHES PAR BYA'O, ,DES NA GZHAN GRAGS KYI RTAGS LA TSUL GSUM PHA ROL PO RKYANG PAS KHAS BLANGS PAS CHOG PA MIN GYI SNGAR RGOL RANG NYID KYIS TSUL GSUM TSAD MAS GRUB CING PHYIR RGOL RANG YANG DE LTAR 'DOD PA'AM NGES
PA ZHIG DGOS TE, DE MED PAR ZHEN YUL LA 'KHRUL NA DES DE KHO NA NYID RTOGS PA'I LTA BA SKYED MI NUS PA'I PHYIR RO, ,DE NAS THA SNYAD PA'I TSAD MA ZHES SOGS KYIS NI THA SNYAD PA'I RNAM GZHAG LA BRTEN NAS DON DAM PA'I RNAM GZHAG RTOGS DGOS PA

@094B DANG, RANG RGYUD PA RNAMS KYIS RANG MTSAN GYIS GRUB PAS STONG PA'I STONG NYID PHRA MO ZHAL GYIS MI BZHES KYANG DBU MA PA MIN PA'I SKYON MED PAR GSUNGS PA YIN TE GO SLA BAR SNANG NGO, ,RANG RGYUD KHAS MI LEN PA'I KHYAD PAR 'PHROS DON DANG BCAS PA
BSHAD ZIN TO,, GSUM PA MDO SDE RNAMS DANG 'GAL BA SPANG BA LA GNYIS, DGONGS 'GREL DANG 'GAL BA SPANG BA DANG, DE DANG BYAMS ZHUS KYI LE'U GNYIS MI MTSUNGS PAR BSTAN PA'O,, DANG PO NI, DGONGS 'GREL GYIS MTSAN NYID GSUM GYI
SGO NAS ZHES PA NAS GSUNG RAB KYI DON DU GZHAG DGOS PA GNYIS YOD DO ZHES PA'I BAR GYIS 'CHAD LA, DE YANG RIM PA LTAR BRJOD NA KHO NA RE, DGONGS 'GREL GYIS MTSAN NYID GSUM GYI SGO NAS NGO BO NYID YOD MED PHYE BA DANG DRANG NGES 'JOG TSUL
RANG RGYUD PA RNAMS KYIS SNGAR BSHAD PA LTAR YIN NA, DPAL LDAN ZLA BA'I LUGS LA JI LTAR BZHED CE NA, 'DI LA 'PHAGS PA YAB SRAS GNYIS DANG SANGS RGYAS BSKYANGS KYIS GSAL BAR BSHAD PA MED KYANG 'JUG PA LAS, RNAM PA DE LTA'I MDO SDE GZHAN
YANG NI, ,DRANG DON NYID DU LUNG 'DIS GSAL BAR BYED, ,CES DANG, DE'I RANG 'GREL DU RNAM PA DE LTA BU'I MDO SDE GANG ZHE NA, ZHES SOGS KYIS DNGOS SU DGONGS 'GREL LAS RANG GI MTSAN NYID KYIS YOD MED PHYE STE BSHAD PA DANG KUN GZHI YOD
PAR BSHAD PA GNYIS DANG, DE'I SOGS KHONGS NAS PHYI ROL GYI DON MED PA DANG MTHAR THUG THEG PA GSUM DU BSHAD PA GNYIS BTON NAS BZHI PO DE, JI LTAR NAD PA NAD PA (NA BA) LA, ,SMAN PAS SMAN RNAMS GTONG BA LTAR, ,SANGS RGYAS DE BZHIN

@095A *, ,SEMS CAN LA, ,SEMS TZAM DU YANG RAB TU GSUNGS, ,ZHES PA'I LUNG 'DI LA SOGS PAS DRANG DON DU 'GREL BAR GSUNGS LA, DE YANG MTHAR THUG THEG PA GSUM DU STON PA DRANG DON GYI MDO YIN PAR MDO KUN LAS BTUS SU MTHAR
THUG THEG PA GCIG TU BSGRUBS PAS GO NUS PAR DGONGS NAS MDO TSAN GZHAN GSUM PO DE 'JUG PA RTZA 'GREL LAS LUNG RIGS GNYIS KYI SGO NAS DRANG DON DU 'GREL BAR MDZAD PA LAS 'DIR NI LUNG GI SGO NAS DRANG DON DU STON PA YIN NO, ,SEMS
TZAM DU GSUNGS PA LA ZHES SOGS NI LANG GSHEGS LAS PHYI ROL MED PA'I SEMS TZAM BSTAN PA DE BCOM LDAN 'DAS KYIS GDUL BYA'I DBANG GIS DE LTAR DU GSUNGS KYI, GSUNG BA PO NYID KYI MTHAR THUG GI DGONGS PA MA YIN PAR STON LA, DE'I 'OG
TU DE NAS DE BZHIN DU BCOM LDAN 'DAS KYI MDO BRJOD PA LAS ZHES PA NAS 'GOG PA'I PHYIR RO ZHES PA'I BAR GYIS GTZO BOR KUN GZHIR YOD PAR STON PA'I MDO DRANG DON DU 'GREL LA, DE YANG CUNG ZAD BSHAD NA 'JUG 'GREL LAS, BCOM LDAN 'DAS
KYI MDO BRJOD PA LAS DE BZHIN GSHEGS PA'I SNYING PO GSUNGS ZHES SOGS KYIS STONG GSUM DAR YUG CHEN PO'I MDO SOGS NAS SEMS CAN THAMS CAD KYI RGYUD LA MTSAN DPES BRGYAN PA'I RTAG BRTAN GYI SNYING PO YOD PAR BSTAN PA DRANG DON YIN PA DPER
BYAS NAS DGONGS 'GREL LAS KUN GZHI YOD PAR GSUNGS PA DRANG DON DU 'GREL BA YIN GYI, RTAG BRTAN GYI SNYING PO GSUNGS PA DE NYID SKABS 'DIR DRANG DON DU 'GREL BA MIN TE, DRANG DON NYID DU LUNG 'DIS GSAL BAR BYED, ,CES SOGS KYI LUNG

@095B GIS DRANG DON DU 'GREL RGYU'I MDO YIN NA SEMS TZAM PAS NGES DON DU KHAS LEN PA ZHIG NGES PAR DGOS LA, RTAG BRTAN GYI SNYING PO STON PA'I MDO DE 'DRA SEMS TZAM PAS NGES DON DU KHAS MI LEN PA'I PHYIR, DE 'DRA'I RTAG BRTAN GYI SNYING PO YOD PAR
STON PA'I MDO DE DRANG DON YIN PA'I RGYU MTSAN GYIS KUN GZHI YOD PAR STON PA'I MDO DRANG DON DU 'GREL BA'I RGYU MTSAN YOD DE, MDO GNYIS PO DE DGONGS GZHI SEMS KYI CHOS NYID LA DGONGS PAR MTSUNGS, DGOS PA MU STEGS KYI LTA BA LA ZHEN PA
DAG SKRAG PA SPANG BA'I PHYIR DU GSUNGS PAR YANG MTSUNGS, SGRAS ZIN LTAR GRUB NA MU STEGS KYI BDAG DANG KHYAD PAR MED PAR THAL BA'I GNOD PA GNYIS KA LA 'BAB PAR YANG MTSUNGS PA'I PHYIR RO, ,RTAGS DANG PO GRUB STE, RGYAN STUG PO BKOD PA
LAS, SA RNAMS SNA TSOGS KUN GZHI STE, ,ZHES SOGS DANG, LANG GSHEGS LAS KYANG, DE BZHIN GSHEGS PA'I SNYING PO KUN GZHI RNAM PAR SHES PAR BSGRAGS PA ZHES SOGS GSUNGS PA'I PHYIR, DES NA DRI MA DANG BCAS PA'I SEMS KYI CHOS NYID
BDE GSHEGS SNYING PO MTSAN NYID PA DE NYID SNYING PO BDEN GRUB TU GSUNGS PA DANG KUN GZHI YOD PAR GSUNGS PA GNYIS KA'I DGONGS GZHI YIN PAS THEG BSDUS SU, THOG MA MED PA'I DUS KYI KHAMS, ,ZHES SOGS KUN GZHI YOD PA'I SHES BYED DU DRANGS
SHING, RGYUD BLA'I 'GREL PAR BDE GSHEGS SNYING PO YOD PA'I SHES BYED DU DRANGS PA YIN NO, ,'DI DAG DE TZAM DU DKA' GNAS CHE BAR RMI SNANG BAS HA CANG ZHIB TU MA BSHAD DO, ,'O NA LUGS 'DIS ZHES SOGS KYI DON NI, THAL 'GYUR BA'I LUGS LA

@096A *, ,'KHOR LO GSUM GYI DRANG NGES JI LTAR 'JOG CE NA, 'KHOR LO DANG POR GANG ZAG DANG CHOS RANG BZHIN MED PAR GSUNGS PA NGES DON YIN LA, RAGS PA'I GANG ZAG GI BDAG MED TZAM BSTAN NAS PHUNG SOGS RANG GI MTSAN NYID KYIS
GRUB PAR GSUNGS PA RNAMS DRANG DON DU 'GREL LO, ,DE YANG 'KHOR LO DANG POR RANG MTSAN GYIS GRUB PA YOD PAR GSUNGS PA'I DGONGS GZHI NI PHUNG SOGS THA SNYAD DU YOD TZAM DANG, DGOS PA NI THAL 'GYUR BAS BZHED PA'I STONG NYID PHRA MO BSTAN
NA CHAD LTA SKYE BA'I RIGS CAN LA CHAD LTA DGAG PA'I PHYIR YIN LA, SGRA JI BZHIN PA LA GNOD BYED NI RANG MTSAN GYIS GRUB PA 'GOG PA'I RIGS PA RNAMS SO, ,'KHOR LO BAR PA NI NGES DON GYI MDO KHO NA DANG, SHER PHYIN SNYING PO LTA BU DGAG BYA LA
DON DAM GYI KHYAD PAR DNGOS SU MA SBYAR YANG PHUNG PO LNGA RANG BZHIN GYIS STONG PAR GSUNGS PAS NGES DON DU BZHED LA, 'KHOR LO THA MA'I CHED DU BYA BA'I GDUL BYA THEG CHEN GYI RIGS CAN YIN YANG RE ZHIG THAL 'GYUR BAS BZHED PA LTAR GYI STONG NYID
PHRA MO BSTAN NA LAS 'BRAS DANG BCINGS GROL SOGS GZHAG SA MED PA'I CHAD LTA CHEN PO SKYE BAR 'GYUR BAS DGOS PA DE DAG DGAG PA'I PHYIR DU DANG, RAGS PA'I CHOS KYI BDAG MED BSTAN NAS RGYUD SBYANGS PA'I SGO NAS PHRA BA'I CHOS KYI BDAG MED LA
GZHUG PA'I PHYIR DU DGONGS GZHI NGO BO NYID DANG PO DANG PHYI MA GNYIS LA RNAM RIG PAS 'DOD PA LTAR GYI MING BRDAS BZHAG MA BZHAG GI KHYAD PAR THA SNYAD TZAM DU YOD PA LA DGONGS NAS DGONGS 'GREL LAS KUN BTAGS RANG GI MTSAN NYID KYIS MA GRUB

@096B CING GZHAN DBANG DANG YONGS GRUB RANG GI MTSAN NYID KYIS GRUB PAR GSUNGS PA YIN LA, DNGOS LA GNOD BYED NI CHOS THAMS CAD RANG GI MTSAN NYID KYIS GRUB PAS STONG PA'I PHYOGS LA RIGS PA'I GNOD PA CUNG ZAD KYANG MED CING, RANG MTSAN
GYIS GRUB PAR 'DOD PA'I PHYOGS LA BYA BYED KYI RNAM GZHAG THAMS CAD MI 'THAD PAR STON PA'I RIGS PA RNAMS SO, ,DE 'DRA'I DRANG NGES KYI 'JOG TSUL NI DGONGS 'GREL LAS GSUNGS PA DANG MI MTHUN YANG BLO GROS MI ZAD PAS BSTAN PA DANG TING 'DZIN
RGYAL PO SOGS DANG MTHUN LA, GZUNGS KYI DBANG PHYUG RGYAL POS ZHUS PA'I MDO LAS NOR BU MKHAN GYIS NOR BU'I DRI MA SBYONG TSUL GYI RIM PA GSUM DPER BYAS NAS GDUL BYA BKRI BA'I RIM PA GSUM GSUNGS PA NI SPYIR TING NGE 'DZIN RGYAL PO SOGS
DANG DON MTHUN YANG, GDUL BYA BKRI BA'I RIM PA GSUM PO 'DI LA CHOS 'KHOR GSUM GYI THA SNYAD MI 'THOB STE, DE 'THOB NA SHER PHYIN GYI MDO 'KHOR LO GSUM PAR RIGS PA LAS SHER PHYIN GYI MDO 'KHOR LO GSUM PAR GANG NAS KYANG MA BSHAD CING,
BCOM LDAN 'DAS KYI SHER PHYIN GYI MDO GSUNGS PA'I TSE, DENG BDAG CAG RNAMS KYIS CHOS KYI 'KHOR LO GNYIS PA 'JIG RTEN DU BSKOR BA MTHONG NGO ZHES LHA RNAMS KYIS CHED DU BRJOD PA BYAS PA DANG 'GAL BA'I PHYIR RO, ,DES NA PHYIS KYI KHA CIG DGONGS
'GREL NAS GSUNGS PA'I 'KHOR LO GSUM GYI RNAM GZHAG DANG GZUNGS RGYAL NAS GSUNGS PA'I 'KHOR LO GSUM GYI RNAM GZHAG GNYIS ZHES BSHAD PA BYED PA NI RMONGS PA NGO MTSAR SKYED PA'I BSHAD PA'O, ,DES NA PHUNG SOGS RANG GI MTSAN NYID KYIS

@097A *, ,GRUB PA DANG PHUNG SOGS RANG GI MTSAN NYID KYIS MA GRUB PA GNYIS KA BCOM LDAN 'DAS KYIS MDO LAS GSUNGS KYANG GSUNG BA PO LA NANG 'GAL MI 'BYUNG STE, SNGA MA NI GDUL BYA'I BSAM PA'I DBANG GIS YIN LA, PHYI MA NI BCOM LDAN
'DAS NYID KYI MTHAR THUG GI DGONGS PAR GNAS PA'I PHYIR, DPER NA THEG DMAN LA SROG GCOD RNAM PA THAMS CAD DU MA GNANG BA DANG, THEG CHEN LA GDUL BYA'I KHYAD PAR 'GA' ZHIG LA BLTOS TE GNANG BA YOD PA MI 'GAL BA BZHIN NO, ,DGONGS
'GREL DANG 'GAL BA SPANG PA BSHAD ZIN TO,, GNYIS PA NI DGONGS 'GREL GYIS ZHES PA NAS GTAN LA PHAB PA'O ZHES PA'I BAR TE, RIM PA LTAR BSHAD NA, KHO NA RE, NYI KHRI'I BYAMS ZHUS KYI LE'U LAS MTSAN NYID GSUM GYI RNAM GZHAG GSUNGS PA DE
DGONGS 'GREL NAS GSUNGS PA'I MTSAN NYID GSUM GYI RNAM GZHAG DANG KHYAD PAR YOD DAM MED, MED NA YUM GYI MDO SGRA JI BZHIN PA MIN PAR 'GYUR LA, YOD NA MDO DE LAS BYAMS PA GANG KUN BTAGS PA'I GZUGS NI ZHES SOGS GSUNGS PA'I
DON JI LTAR 'CHAD CE NA, BSHAD PAR BYA STE, MDO DE LAS RNAM BTAGS KYI GZUGS RDZAS YOD DU GSUNGS PA DE BDEN GRUB TU STON PA MA YIN TE, MDO DE LAS BYAMS PAS BCOM LDAN 'DAS LA SHER PHYIN LA SPYOD PA'I BYANG SEMS KYIS GZUGS NAS
RNAM MKHYEN GYI BAR GYI CHOS RNAMS LA JI LTAR BSLAB PAR BGYI ZHES ZHUS PA'I LAN DU DE THAMS CAD MING TZAM DU BSLAB PAR GSUNGS PA GANG ZHIG MING TZAM DU GRUB PA DANG BDEN PAR GRUB PA 'GAL BA'I PHYIR, DE LA BYAMS PAS MING BTAGS PA LA

@097B MA BLTOS PA'I 'DOGS PA'I GZHIR GYUR PA'I GZUGS SHIG YOD NA NI GZUGS MING TZAM DU MI RUNG LA, DE 'DRA'I MING 'DOGS PA'I GZHI MED NA NI MING 'JUG PA'I GZHI MED PAS MING YANG MED PAR 'GYUR ZHES BRTZAD PA'I LAN DU GZUGS NAS SANGS
RGYAS KYI BAR DNGOS PO LA MING GLO BUR DU BTAGS PA TZAM DU YIN PAR GSUNGS LA, GLO BUR BA NI BCOS MA'I MING YIN PAS DE RNAMS LA BDEN PAR GRUB PA'I RANG BZHIN 'GOG PA YIN TE, BDEN PAR GRUB NA BCOS MAR MI RUNG BA'I PHYIR RO, ,DES
NA LE'U 'DI'I DON DGONGS 'GREL GYI DGONGS PA RNAM RIG PAS BKRAL BA DANG CHES MI MTHUN TE, LE'U 'DIS GZUGS SOGS RANG 'DZIN RTOG PA'I ZHEN GZHIR RANG GI MTSAN NYID KYIS MA GRUB KYANG GZUGS SOGS RANG GI MTSAN NYID KYIS GRUB BO ZHES
MA BSTAN PAR GZUGS NAS RNAM MKHYEN GYI BAR GYI CHOS THAMS CAD BRDA DANG THA SNYAD KYI DBANG GIS YOD PA DANG, BDEN PAR MA GRUB PAR GSUNGS PA'I PHYIR, DES NA LE'U 'DIS NYI KHRI'I DGONGS PA BSTAN NAS DRANG DON DU 'GREL BAR SLOB DPON SH'ANTI
PA SOGS BZHED PA NI MI 'THAD PAR SHES PAR BYA'O, ,DE NAS DE LA GZUGS SOGS ZHES PA NAS GSUNGS SO ZHES PA'I BAR GYI DON NI BYAMS PAS GZUGS MING GI BZHAG TZAM YIN NA GZUGS ZHES PA'I MING MA SBYAR GONG DU'ANG THA SNYAD KYI BZHAG PA TZAM
YOD PAS GZUGS RUNG LA GZUGS SO ZHES PA'I BLO SKYE BAR RIGS SO ZHES DRIS PA'I LAN DU BCOM LDAN 'DAS KYIS BYAMS PA NYID LA, GZUGS ZHES PA'I MING GI THA SNYAD LA MA BRTEN PAR GZUGS RUNG MTHONG TZAM NYID NAS GZUGS SO SNYAM PA'I BLO SKYE

@098A *, ,BA YOD DAM ZHES DRIS PA'I LAN DU BYAMS PAS, DE 'DRA MED DO ZHES ZHUS PAS, RGYU MTSAN DE'I PHYIR GZUGS SOGS MING GDAGS GZHI LA GLO BUR DU BTAGS PA TZAM YIN PAR GSUNGS SO, ,GZUGS GZUGS ZHES PA'I THA SNYAD KYI GZHIR
RANG MTSAN GYIS MA GRUB PA'I SGRUB BYED KYANG 'DIS ZHES PA NAS BZHIN NO ZHES PA'I BAR GYIS STON TE, GZUGS THA SNYAD LA MA BLTOS PAR GZUGS SU RANG BZHIN GYIS MA GRUB STE, DE GRUB NA GZUGS RUNG LA GZUGS KYI BLO SKYE BA GZUGS KYI BRDA SBYAR
BA LA MA BLTOS PAR THAL BAR 'GYUR BA DANG, DNGOS PO GCIG LA MING DU MA 'JUG PA'I TSE MING DE DAG DNGOS PO DE LA RANG MTSAN GYIS 'JUG NA DNGOS PO GCIG PU DE MING DU MA LTAR DON YANG DU MAR 'GYUR BA'I SKYON YOD PA'I PHYIR, RIGS PA 'DI
DAG GIS SGRUB NA THEG BSDUS LTAR SGRUB DGOS PA'I NGES PA MED DE, ZHIB MO RNAM 'THAG LAS KYANG, MING GI SNGA ROL BLO MED PHYIR, ,ZHES SOGS KYIS BSTAN PA'I RIGS PA PHYI MA GNYIS KYIS GZUGS RANG MTSAN GYIS GRUB PA BKAG PA'I PHYIR, DE'I
'OG TU DE NAS ZHES PA NAS BSTAN TO ZHES PA'I BAR GYIS RANG MTSAN GYIS GRUB PA'I NGO BO MED KYANG MING 'JUG PA'I GZHI'I DNGOS PO YOD PA DANG, DE YOD KYANG DE LA MING DU BTAGS TZAM DU GSUNGS PA MI 'GAL BAR STON LA, YANG DE NAS ZHES PA NAS
GSUNGS SO ZHES PA'I BAR GYIS NI BYAMS PAS, GZUGS DE MING BTAGS TZAM MIN PAR THAL, GZUGS KYI MING 'DOGS PA'I GZHI'I DNGOS PO YOD PA'I PHYIR, ZHES ZHUS PA LA DE'I LAN DU BCOM LDAN 'DAS KYIS, THAL 'GYUR DE LA KHYAB PA MED DE,

@098B GZUGS MING BTAGS TZAM DU KHAS LEN PAS KYANG MING GDOGS GZHI DANG 'DOGS BYED KHAS LEN PAS GZUGS KYI NGO BO YOD PAR 'JOG SHES PA'I PHYIR, ZHES GSUNGS NAS, DE'I LAN DU MING GIS BTAGS TZAM LA SKYE 'JIG SOGS MED PAR SMRAS
PA LA, DE LTA NA MING GIS BTAGS TZAM YIN NA NGO BO NYID KYIS YOD PAR MI 'GYUR RAM, ZHES DRI BA BYED PA JI LTAR 'THAD CES SOGS SO, ,DES NA LE'U 'DIS GZUGS NAS RNAM MKHYEN GYI BAR GYI CHOS THAMS CAD RANG MTSAN GYIS MED PA DANG THA
SNYAD DU YOD PAR GSUNGS PAS DGONGS 'GREL DANG MI MTHUN ZHING, LE'U 'DIS YUM GYI MDO DRANG DON DU 'GREL BAR THOGS MED SKU MCHED KYANG MI BZHED DO, ,DE NAS GZHAN DBANG RDZAS SU YOD PA DANG ZHES PA NAS STON NO ZHES PA'I BAR GYIS LE'U
'DIS BSTAN PA'I MTSAN NYID GSUM GYI RNAM GZHAG GTAN LA 'BEBS PAR BYED PA YIN TE, THOG MAR KUN BTAGS NGOS 'DZIN PA NI DE NYID LAS, BYAMS PA GANG 'DU BYED KYI MTSAN MA ZHES SOGS TE, GZUGS NAS RNAM MKHYEN GYI BAR GYI CHOS THAMS
CAD RANG MTSAN GYIS GRUB PAR BTAGS PA NI KUN BTAGS SU GSUNGS SHING, GZHAN DBANG GI DOD RNAM BTAGS KYI CHOS NGOS 'DZIN PA NI DE NYID LAS, 'DU BYED KYI MTSAN MA'I DNGOS PO ZHES SOGS TE, 'DIS RNAM PAR BTAGS PA YUL CAN RTOG
PA LTA BU DANG, 'DI LA RNAM PAR BTAGS PA GZUGS SOGS TE, MDOR NA GZUGS NAS RNAM MKHYEN GYI BAR GYI GZHAN DBANG DNGOS DANG DE'I DOD POR 'JOG DGOS PA RNAMS SO, ,CHOS NYID DAM YONGS GRUB KYANG DE NYID LAS, GANG KUN BTAGS

@099A *, ,PA'I ZHES SOGS TE, RNAM BTAGS KYI GZUGS RANG NGOS NAS GRUB PAR KUN BTAGS PA'I KUN BTAGS KYIS STONG PA'I CHOS KYI BDAG MED YONGS GRUB TU GSUNGS SO, ,MDOR NA LE'U 'DIS GZUGS NAS RNAM MKHYEN GYI BAR GYI CHOS
RNAMS LA NGO BO NYID DU GRUB PAR BTAGS PA'I CHA RNAMS LA KUN BTAGS PA'I GZUGS ZHES PA NAS KUN BTAGS PA'I RNAM MKHYEN ZHES PA'I BAR KUN BTAGS PA'I KUN BTAGS KYIS BSDUS PA DANG, DE BZHIN DU RNAM PAR BTAGS PA'I GZUGS ZHES
PA NAS RNAM PAR BTAGS PA'I RNAM MKHYEN ZHES PA'I BAR RNAM BTAGS KYIS BSDUS PA'I CHOS RNAMS DANG, CHOS NYID KYI GZUGS ZHES PA NAS CHOS NYID KYI RNAM MKHYEN ZHES PA'I BAR YONGS GRUB KYIS BSDUS PA'I CHOS RNAMS TE, RE RE BZHIN NAS MTSAN
NYID GSUM GSUM GYI RNAM GZHAG MDZAD DE, BSHAD TSUL 'DI 'JUG 'GREL DANG MTHUN PAR BSTAN PA NI, TSUL 'DI 'JUG 'GREL LAS ZHES PA NAS GTAN LA PHAB PA'O ZHES PA'I BAR TE, CUNG ZAD BSHAD NA, SBRUL DE THAG PA KHRA BO LA MED PAS KUN
BTAGS PA DANG, SBRUL DNGOS LA MED BZHIN DU KUN BTAGS MIN PAS YONGS SU GRUB PA BZHIN DU GZHAN DBANG GNAS LUGS SU GRUB PA KUN BTAGS DANG, GNAS LUGS JI LTA BA MKHYEN PA'I RNAM MKHYEN GYI YUL DU GRUB PA YONGS GRUB DANG, JI LTA
BA MKHYEN PA'I RNAM MKHYEN GYIS JI LTA BA GZIGS PA'I GZIGS NGOR DNGOS PO BYAS PA CAN MYU GU LTA BU MA GZIGS PA'I TSUL GYIS MYU GU'I CHOS NYID 'BA' ZHIG MNGON SUM DU GZIGS PAR 'JUG 'GREL LAS GSUNGS SHING, NGO BO NYID GSUM GYI 'JOG

@099B LUGS 'DIS MDO'I DGONGS PA BSHAD PAR BYA'O ZHES GSUNGS PA DANG BYAMS ZHUS KYI LE'U LAS GSUNGS PA'I TSUL 'DI KHYAD PAR MED PAS THAL 'GYUR BA'I LUGS KYI MTSAN NYID GSUM GYI 'JOG TSUL NI, DE LA RNAM BTAGS NI GZUGS NAS RNAM MKHYEN
GYI BAR GYI RTEN 'BYUNG GI GZHAN DBANG DNGOS DANG DE'I DOD DU 'JOG DGOS PA RNAMS YIN LA, GZUGS NAS RNAM MKHYEN GYI BAR LA NGO BO NYID DU KUN BTAGS SU BSHAD PA'I NGO BO NYID NI CHOS RNAMS KYI GSHIS LUGS SAM RANG BZHIN YIN ZHING, CHOS
CAN KUN RDZOB PA RNAMS RANG BZHIN NAM GSHIS LUGS DER GRUB PA NI KUN BTAGS DANG, SANGS RGYAS KYI JI LTA BA MKHYEN PA'I YUL GSHIS LUGS SAM RANG BZHIN DER GRUB PA NI YONGS GRUB TU 'JOG GO, DES NA RANG MTSAN GYIS GRUB PA'I RANG BZHIN
DE DON DAM DANG KUN RDZOB KYI CHOS GANG DU YANG MA GRUB CING, CHOS NYID LA RANG BZHIN DU BZHAG PA'I RANG BZHIN DER DON DAM BDEN PA GRUB KYANG KUN RDZOB PA'I CHOS RNAMS MA GRUB STE, DER DE GRUB NA BDEN GRUB TU 'GYUR BA'I PHYIR, BYAMS ZHUS KYI
LE'U LAS KUN BTAGS RDZAS SU MED PAR GSUNGS PA NI GZHAN DBANG GNAS LUGS SU MED PA LA DGONGS LA, DE BZHIN DU GZHAN DBANG RDZAS SU YOD PAR GSUNGS PA YANG RDZAS GRUB KYI RDZAS MA YIN GYI THA SNYAD DU YOD PA'I DON YIN TE, LE'U DE NYID
RANG LAS, GZHAN DBANG RANG DBANG DU MI 'BYUNG BA'I DON GYIS RDZAS YOD MIN PAR GSUNGS SHING, RANG DBANG NI 'PHAGS PA YAB SRAS KYIS RANG MTSAN GYIS GRUB PA LA BSHAD PAS GZHAN DBANG RANG GI MTSAN NYID KYIS MA GRUB PAR CHES GSAL BA'I

@100A *, ,PHYIR RO, ,CHOS NYID RDZAS SU YOD MED GNYIS KA MIN PAR GSUNGS PA'I DON YANG GZHAN DBANG GNAS LUGS SU GRUB PA BKAG PA GZHAN DBANG GI GNAS LUGS SU GRUB PA'I DON NO, ,DES NA KUN BTAGS MED PAR GSUNGS PA YANG GZUGS
SOGS RANG MTSAN GYIS GRUB PAR KUN BTAGS PA LTAR MED PA YIN GYI, MING DANG BRDA'I YUL LA SOGS PA'I KUN BTAGS MED PA NI MA YIN NO, ,BYAMS ZHUS KYI LE'U'I DON BSHAD ZIN TO,, GNYIS PA LA GSUM, RIGS PA'I GTZO BOR NGOS BZUNG
BA; DES RANG MTSAN JI LTAR 'GOG PA'I TSUL, BKAG PA'I RANG BZHIN MED PA BSGRUB BYA YIN MIN GSAL BA'O,, DANG PO NI LUGS 'DIS ZHES PA NAS SNGON POR ZUNGS SHIG CES PA'I BAR TE, KHO NA RE, THAL 'GYUR BA'I LUGS KYI RANG MTSAN GYIS
GRUB PA 'GOG PA'I RIGS PA'I GTZO BO GANG LA BYED CE NA, DE YANG 'JUG PA LAS, BSTAN BCOS LAS DPYAD RTZOD LA CHAGS PA'I PHYIR, ,MA MDZAD RNAM GROL PHYIR NI DE NYID BSTAN, ,ZHES GSUNGS PA LTAR DBU MA'I BSTAN BCOS RNAMS LAS RIGS
PA'I DPYAD PA JI SNYED CIG GSUNGS PA NI GDUL BYAS RNAM GROL 'THOB PA'I PHYIR DU GSUNGS PA YIN PAS RIGS PA DE DAG GIS 'KHOR BA'I RTZA BA BDAG TU 'DZIN PA GNYIS KYI ZHEN YUL SUN DBYUNG BA NI DGOS PA'I GTZO BO YIN LA, DE'I GNAD KYIS DBU
MA'I RIGS PA RNAMS KYANG GTZO BOR BDAG 'GOG PAR 'DUS SHING, DE LA CHOS BDAG 'GOG PA'I RIGS PA'I GTZO BO NI MTHA' BZHI'I SKYE BA 'GOG PA'I RIGS PA NYID YIN TE, RTZA 'JUG GNYIS KAR CHOS KYI BDAG MED GTAN LA 'BEBS PA LA RIGS

@100B PA DE NYID GTZO BOR GSUNGS PA'I PHYIR, MTHA' BZHI SKYE 'GOG GI RIGS PA'I RTZA BA YANG RTEN 'BREL GYI RIGS PA LA THUG STE, DNGOS PO BRTEN NAS SKYE BA'I RGYU MTSAN GYIS MTHA' BZHI LAS MI SKYE BA YIN PA'I PHYIR, GANG ZAG GI BDAG 'GOG PA'I RIGS
PA'I GTZO BO NI RNAM BDUN GYI RIGS PA YIN TE, 'JUG PA LAS, DE NI DE NYID DU 'AM 'JIG RTEN DU, ,ZHES SOGS KYIS SHING RTA DE RANG GI YAN LAG RNAMS DANG RANG BZHIN GYIS GCIG THA DAD GNYIS, RTEN BRTEN PA GNYIS, DBYIBS DANG TSOGS PA
GNYIS, LDAN PA DANG BCAS PA'I BDUN PO DER BTZAL BAS MI RNYED KYANG RANG GI YAN LAG LA BRTEN NAS BTAGS YOD TZAM DU 'JOG PAR GSUNGS SHING, DE'I SGO NAS GANG ZAG GI BDAG MED RTOGS PA'I LTA BA BDE BLAG TU RNYED PAR GSUNGS PA'I PHYIR,
RNAM BDUN GYI RIGS PA'I RTZA BA YANG RTEN 'BREL GYI RIGS PA LA THUG STE, GANG ZAG PHUNG PO LA BRTEN NAS BTAGS PAR SGRUB PA'I RGYU MTSAN GYIS RNAM PA BDUN PO DER GANG ZAG MI RNYED PA'I PHYIR RO, ,DES NA RANG BZHIN GYIS GRUB PA 'GOG PA'I RIGS
PA THAMS CAD KYI GTZO BO NI RTEN 'BREL GYI RIGS PA NYID YIN TE, DE DE 'GOG BYED KYI RIGS PA GZHAN RNAMS KYI'ANG RTZA BA YIN PA'I PHYIR DANG, GTAN TSIGS 'DI NYID KYI DNGOS KYI BYED PA LA BRTEN NAS RTAG CHAD KYI MTHA' GNYIS KA DUS GCIG LA
SEL NUS PA'I PHYIR RO,, GNYIS PA NI 'O NA RTEN 'BYUNG GI RTAGS ZHES PA NAS MI 'GAL LO ZHES PA'I BAR GYIS 'CHAD LA, DE LA CUNG ZAD BRJOD NA KHO NA RE, RANG MTSAN GYIS GRUB PA 'GOG BYED KYI RIGS PA'I GTZO BO RTEN 'BREL GYI GTAN TSIGS

@101A *, ,YIN NA, DE'I SGO NAS RANG MTSAN GYIS GRUB PA JI LTAR 'GOG PAR MDZAD CE NA, 'DI LA 'JUG PA RTZA BAR RIGS PA GSUM DANG, 'GREL PAR RIGS PA GCIG STE BZHIS 'GOG PAR MDZAD PA LAS RIGS PA DANG PO 'PHAGS PA'I MNYAM
GZHAG DNGOS PO'I 'JIG RGYUR THAL BAS DGAG PA NI, GAL TE RANG GI MTSAN NYID BRTEN 'GYUR NA, ,ZHES SOGS KYIS STON TE, DON NI DNGOS PO RANG GI MTSAN NYID KYIS GRUB NA STONG NYID MNGON SUM DU RTOGS PA'I 'PHAGS PA'I MNYAM GZHAG DNGOS
PO'I 'JIG RGYUR 'GYUR TE, DNGOS PO RANG BZHIN GYIS GRUB PA GANG ZHIG ,DE'I MNYAM GZHAG DES DNGOS PO RANG MTSAN GYIS STONG PAR RTOGS PA'I PHYIR RO, ,RIGS PA GNYIS PA THA SNYAD BDEN PA RIGS PAS DPYAD BZOD DU THAL BA NI, GANG PHYIR DNGOS
PO 'DI DAG RNAM DPYAD NA, ,ZHES SOGS TE, DON NI GZUGS SOGS RANG MTSAN GYIS MA GRUB STE, DE GRUB NA DON DAM DPYOD BYED KYI RIGS PAS BTZAL BA'I TSE RNYED DGOS PA LAS MI RNYED PA'I PHYIR RO, ,RIGS PA GSUM PA DON DAM PA'I SKYE BA MI
KHEGS PAR THAL BA NI, DE NYID SKABS SU RIGS PA GANG ZHIG GIS, ,ZHES SOGS TE, DON NI DNGOS PO RNAMS THA SNYAD DU'ANG RANG BZHIN GYIS SKYE BA MED DE, DNGOS PO RNAMS THA SNYAD DU RANG GI MTSAN NYID KYIS SKYE BA YANG MTHA' BZHI LAS SKYE BA 'GOG
PA'I RIGS PAS KHEGS NUS PA'I PHYIR TE, DE KHEGS MI NUS NA DON DAM PAR SKYE BA YANG MTHA' BZHI SKYE 'GOG GI RIGS PAS KHEGS MI NUS PA'I SKYON YOD PA'I PHYIR RO, ,'JUG 'GREL LAS GSUNGS PA'I CHOS RNAMS RANG BZHIN GYIS STONG PAR GSUNGS

@101B PA MI 'THAD PAR THAL BA'I RIGS PA NI, GAL TE RANG GI MTSAN NYID BRTEN 'GYUR NA, ,ZHES PA'I 'GREL PA LAS 'OD SRUNG GZHAN YANG DBU MA'I LAM ZHES SOGS KYIS STON LA, CHOS RNAMS RANG BZHIN GYIS GRUB PAR 'DOD PA MI RIGS TE, CHOS
RNAMS RANG BZHIN GYIS STONG PA'I STONG NYID DE STONG NYID MTHAR THUG TU 'OD SRUNG GIS ZHUS PA'I LE'U SOGS LAS GSUNGS PA DANG 'GAL BA'I PHYIR, 'DI DAG LA BSHAD PAR BYA BA MANG DU YOD NA'ANG 'JUG PA'I t'IKA CHEN GYI MTHA' DPYOD DU SHES PAR BYA'O,,
GSUM PA NI 'O NA GANG ZAG DANG CHOS LA ZHES PA NAS BSTAN PA'I SNYING PO PHYOGS KUN TU RGYAS PAR MDZAD DO ZHES PA'I BAR TE, KHO NA RE, CHOS DANG GANG ZAG LA RANG MTSAN GYIS GRUB PA RIGS PAS BKAG PA TZAM YIN GYI RANG MTSAN GYIS STONG PA SGRUB
PA MIN NO ZHES BOD SNGA MA 'CHAD PA LTAR YIN NAM, 'ON TE RANG BZHIN MED PA RTAGS KYIS SGRUB PA GANG YIN ZHE NA, BOD SNGA MA DAG GI 'DOD TSUL 'DI NI DGAG PA GNYIS KYI RNAM DBYE MA SHES PAS NONGS PA YIN TE, DGAG BYA'I SPROS PA RNAM PAR BCAD
TZAM GYI GNAS LUGS SPROS PA'I MTHA' THAMS CAD DANG BRAL BA DE NYID MED DGAG YIN PAR MA GO BAR STONG NYID MED DGAG TU 'DOD PA DANG, DE BLO'I YUL DU BYAS NAS SGOM PA THA CHAD PA'O ZHES SMRA BAS RANG GI DE NYID GSAL BAR BYAS SO, ,KHYED RNAMS
KYI 'DOD PA LA MA YIN DGAG DANG SGRUB PA GNYIS 'GANGS CHE BA DANG, MED DGAG SKYUGS BRO BA'I DON SPYI ZHIG SHAR 'DUG PA, KHO BO CAG GIS DAG PA GNYIS LDAN GYI NGO BO NYID SKU DE MED DGAG TU KHAS BLANG BAR BYA YI, KHYED KYIS RIGS PA YANG DAG

@102A *, ,GI GNOD PA STON PAR GYIS SHIG ,'ON TE RANG BZHIN MED PA RTAGS KYIS SGRUB PA DANG SGOM DU MI RUNG STE, RANG BZHIN GYIS MED PA DE GA MTHA' GCIG YIN PA'I PHYIR ZHE NA, DE LTA NA KHO BO CAG GIS KHYED RNAMS BZHED PA'I SPROS BRAL DE GA'ANG
MTHA' GCIG YIN NO, ,ZHES SMRAS NA CIS DGAG ,DE MI MTSUNGS TE, SNGA MA MED DGAG DANG, PHYI MA SPROS BRAL YIN PA'I PHYIR RO SNYAM NA, CHOS GZHAN CI YANG MA 'PHANGS PA'I DGAG BYA'I SPROS PA DANG BRAL TZAM DE GA MED DGAG YIN GYI, MED DGAG
CES PA'I RVA CO ZING NGE BA ZHIG 'BYUNG BA GA NA YIN, THUGS BSAM LEGS PO THONG ZHIG DE LA KHONG RNAMS NA RE, DE LTA NA SNGON CHAD NGED RNAMS KYIS MED DGAG NGOS MA ZIN PAS LAN PAS DA NI KHO BO CAG KYANG KHYED LTAR DU RANG BZHIN GYIS MED PA RTEN
'BREL GYI RTAGS KYIS BSGRUB CING BSGOM PAR BYA'O ZHE NA, 'O NA RANG RE RNAMS RTZOD PA CHOS PHYOGS SU ZHI BAR BYAS TE DBYANGS GCIG DANG DGONGS PA GCIG TU ZAB MO'I GTAM LA MCHOG TU ROL BAR BYA'O,, SMRAS PA, DRI MED RIGS PA'I MTSAMS
SBYOR PHO NYA YIS, ,STONG DANG RTEN 'BYUNG GROGS SU SBYAR BA NA, ,DPAL LDAN ZLA BA DGYES PA'I 'OD DKAR GYIS, ,BDAG BLO NAM MKHA'I BU MO LA YANG MDZES, ,DRANG BA DANG NGES PA'I DON RNAM PAR 'BYED PA LEGS PAR BSHAD PA'I SNYING PO'I DGONGS
PA'I DON GSAL BAR BYED PA'I SGRON ME ZHES BYA BA'I BSTAN BCOS LAS THAL 'GYUR BA RNAMS KYI GSUNG RAB LA DRANG NGES JI LTAR PHYE BA STE LE'U GSUM PA'O,, ` ,,GSUM PA DON BSDUS TE RANG NYID GANG GI RJES SU 'BRANG BA BSTAN PA LA DNGOS DANG

@102B 'PHROS PA'I DON NO,, DANG PO NI, DA NI 'DI DRI BAR BYA STE ZHES SOGS KYIS GSUNG RAB LA DRANG NGES PHYE BA'I PHYOGS DBU SEMS KYI LUGS DE DAG GI NANG NAS RJE BLA MA NYID GANG GI RJES SU 'BRANG ZHES DRI BA BKOD NAS, 'DZAM GLING MKHAS PA'I RGYAN
GYUR 'DI RNAMS KYI, ,ZHES SOGS KYIS SPYIR LUGS GNYIS KA LA MCHOG TU GUS KYANG SANGS RGYAS BSKYANGS DANG DPAL LDAN ZLA BAS 'PHAGS PA YAB SRAS KYI DGONGS PA BKRAL BA'I RJES SU 'BRANG NGO, ,ZHES LAN 'DEBS PAR MDZAD DO,, GNYIS PA
NI; DE LTAR ZHES PA NAS SHES PAR BYA'O ZHES PA'I BAR GYIS SHING RTA CHEN PO GNYIS KYI RJES SU 'BRANGS NAS GSUNG RAB LA DRANG NGES PHYE BA'I TSUL 'DI MDO SNGAGS GNYIS KA'I DE KHO NA NYID GTAN LA 'BEBS PA'I SGO YIN PA DANG, DE'I PHYIR ZHES PA NAS
GTAM DU BYAS SO ZHES PA'I BAR GYIS RIGS LAM PHRA MO MI SHES SHING LUNG TZAM SKYABS SU GYUR PAS DE KHO NA NYID KYI GTAM BYAS SU ZIN KYANG SNYING PO MED PAR DGONGS NAS RNAM DPYOD DANG LDAN PA'I DON GNYER CAN DAG LA THUGS BRTZE BA CHEN POS KUN
NAS BSLANG NAS LEGS PAR BSHAD PA'I SNYING PO 'DI GTAM DU BYAS SO, ,ZHES GSUNGS PA YIN NO,, GSUM PA LA GNYIS, BSTAN BCOS JI LTAR BRTZAMS PA'I TSUL, BRTZAMS PA'I DGE BA BSNGO BA'O,, DANG PO LA DRUG ,RJE BTZUN 'JAM DPAL
DBYANGS KYIS RJES SU BZUNG BA LA BRTEN NAS GSUNG RAB KYI DE KHO NA NYID GZIGS SHING DE'I SGO NAS BSTAN BCOS 'DI BRTZAMS PA'I TSUL, GSUNG RAB KYI DRANG NGES 'BYED PA'I BSTAN BCOS 'DI NYID LAS LHAG PA MED PAR BSTAN, DRANG NGES KYI DON

@103A *, ,PHYIN CI MA LOG PAR RTOGS PA'I PHAN YON, GSUNG RAB KYI DRANG NGES JI LTA BA BZHIN GZIGS PA LA BRTEN NAS RANG GI RGYUD LA DGA' BA KHYAD PAR CAN 'KHRUNGS PA'I TSUL, TSUL DE LA RGYAL BA SRAS BCAS KYIS KYANG BSNGAGS PAR 'OS PAR
BSTAN, DE'I PHYIR BLO GROS DANG LDAN PA RNAMS BSTAN BCOS 'DIR 'JUG RIGS PAR GDAMS PA'O,, DANG PO NI, RGYAL BA'I DGONGS ZAB CES SOGS DANG, GNYIS PA NI, SMRA BA'I KHYU MCHOG CES SOGS DANG, GSUM PA NI, RLABS CHEN SPYOD PA'I
ZHES SOGS DANG, BZHI PA NI, DE TSE RING NAS ZHES SOGS DANG, LNGA PA NI, DE 'DRA DE LA ZHES SOGS DANG, DRUG PA NI, DE LTAR RGYAL BAS ZHES SOGS DANG, GNYIS PA NI, TSUL GNYIS SHING RTA'I ZHES SOGS TE GO SLA'O, ,DE LTAR NA SNGON DU
BSHAD PAR DAM BCAS PA LTAR DRANG NGES RNAM 'BYED CES GRAGS PA SNGON MED PA'I LEGS PAR BSHAD PA CHEN PO 'DI RJE NYID KYI GSUNG RAB KYI SNYING POR MTHONG NAS CHES DKA' BA'I GNAD RNAMS NAN TAN DU BSHAD CING, BKLAGS PA TZAM GYIS 'GRUB
PA RNAMS BTANG SNYOMS SU BYAS TE, CHES DAR ZHING RGYAS LA YUN RING DU GNAS PA'I THABS SU DGONGS PA'I DON CHES GSAL BAR BYAS SO,, 'DIR SMRAS PA, RAB BRLING TSIG GI PHA MTHA' MI MNGON ZAB MO'I GTING MTHA' DPAG PAR DKA', ,DGAG
SGRUB RLABS PHRENG DRAG TU 'PHYUR BAS SHES BYA MA LUS CIG CAR 'GENGS, ,MI MKHAS SNYING NI CI YANG 'DAR BYED LEGS BSHAD RIN CEN 'BYUNG GNAS CHER, ,DRI MED RIGS PA'I SKYA BA 'DZIN PAS 'DOD RGUR DBANG SGYUR GZHAN SU ZHIG ,BSLAB GSUM

@103B GSER GYI DRA BAS GDONG MDZES DPAL LDAN STOBS BCU'I LUS RGYAS SHING, ,PHYIN DRUG RAB DKAR MCHE BA'I 'KHOR LOS NYON MONGS 'DAM BU'I TSAL KUN 'JOMS, ,THUB BSTAN LAM DU THOGS MED RGYU BA'I 'PHRIN LAS 'GROS KYIS RAB SGEG PA, ,BLO
BZANG GNYIS 'THUNG DBANG POS LEGS DRANGS SHING RTA'I SROL DER BDAG ZHUGS SO, ,NYI GZHON 'CHAR KA'I DMAR BA LA 'GRAN BCU PHRAG SEN MO'I GE SAR RDUL, ,DGA' LDAN LHA BRGYA'I COD PAN DAG DANG 'GROGS PA'I RTZE DGA' LHUR LEN PA, ,SA GSUM
BLA MA 'JAM DPAL SNYING POS CHOS KYIS MTHO BA'I PHO BRANG NAS, ,TSUL 'DIR DGYES PA'I SPYAN RAS G-YO BAS BDAG YID LHAG PAR DBUGS PHYUNG ZHIG ,YAB RJE THUGS RJE'I GTER CHEN TZONG KHA PA, ,RTZOD DUS RGYAL BA'I NYI MA GNYIS PA KHYED, ,MCHOG TU
DGYES PA BSKYED PA KHO NA'I PHYIR, ,KHYOD GSUNG ZAB MO'I GNAS 'DI KHO BOS PHYE, ,SA GSUM MUN PA SEL BA'I SNANG BYED MCHOG ,DRANG NGES PAD TSAL 'BYED PA'I NYI MA DE, ,BDAG BLO MGYOGS 'GRO'I RTA BDUN GYIS DRANGS PAS, BLO GSAL RKANG DRUG LDAN
RNAMS YI RANG BYOS, ,ZAB MO'I DGONGS DON GSAL BAR MI NUS PA'I, ,TSIG PHRENG SPROS PA'I ME KHYER ZLOS GAR NI, ,LHUR LEN SKYE BO 'DI DAG DENG DUS SU, ,RGYAL PO'I CHAD PAS RANG DBANG PHROGS SAM CI, ,RJE BTZUN BLA MA'I DGONGS DON MCHOG TU
PHRA; ;BDAG CAG BLO DANG SBYANGS PA'I STOBS DMAN PAS, ,NYES PAR BSHAD GANG BSAM PA THAG PA YIS, ,'PHAGS DANG MKHAS PA'I TSOGS LA SNYING NAS 'CHAGS, ,LEGS NYES 'BYED PA'I BLO GROS MIG BRAL YANG, ,PHYOGS LHUNG PHRAG DOG DUG CHUS

@104A *, ,YID MYOS PAS, ,GNAS 'DIR SMOD PA'I BZLAS BRJOD LHUR BLANGS KYANG, ,GZUR GNAS MKHAS PAS MTHONG NA GAD MO'I RGYU, ,'DIR 'BAD TI SE'I GANGS RI LAS 'ONGS PA'I, ,RNYOG BRAL DGE BA RGYUN GSUM LDAN PA DES, ,NYON MONGS
SHES BYA'I DRI MA KUN BKRUS NAS, ,DAG PA GNYIS LDAN CHOS KYI SKU THOB SHOG ,TSE RABS KUN TU 'JAM DPAL SNYING PO YIS, ,BRTZE BA'I PHYAG GIS DGYES BZHIN 'DZIN PA DANG, ,DUS KYI MTHAR YANG BSHAD SGRUB BSTAN PA'I SROL, ,RDZOGS LDAN BZHIN DU
CHES CHER RGYAS BYED SHOG, DRANG BA DANG NGES PA'I DON RNAM PAR 'BYED PA LEGS PAR BSHAD PA'I SNYING PO'I DGONGS PA'I DON RAB TU GSAL BAR BYED PA'I SGRON ME ZHES BYA BA'I BSTAN BCOS 'DI NI BLO GSAL ZHING DON GNYER CHE BA'I SDE SNOD 'DZIN PA DAG GIS KYANG NYE BAR BSKUL ZHING, KHYAD PAR DU
RJE BLA MA YAB SRAS KYI RING LUGS LA DAD PA RI'I DBANG PO LTAR BRTAN CING LUGS GNYIS LA MA RMONGS PA'I BLO GROS KYI SNANG BA MCHOG DANG LDAN PA, CHOS BZHIN DU SA SKYONG BA'I BSTAN PA'I SBYIN BDAG CHEN PO SRI CHOD RGYAL PO BAS MTHUN RKYEN PHUN SUM TSOGS PA SBYAR TE BKAS LEGS PAR BSKUL BA LA BRTEN NAS,
RGYAL BA THAMS CAD KYI BDAG PO RJE BTZUN 'JAM PA'I DBYANGS NYID NGUR SMRIG 'DZIN PA'I TSUL BZUNG NAS RGYAL BA'I BSTAN PA RGYAL BA NYID BZHIN DU CHES CHER GSAL BAR MDZAD PA RGYAL BA'I DBANG PO SHAR TZONG KHA PA BLO BZANG GRAGS PA'I DPAL GYI DGONGS PA JI LTA BA BZHIN DU, GSUNG RAB MTHA' DAG GI DON
LA RIG PA DANG GROL BAR SMRA BA'I BLO GROS KYI SPOBS PA MCHOG TU DGE BA CAN SH'AKYA'I DGE SLONG DGE 'DUN RGYA MTSO DPAL BZANG POS RANG GI NA TSOD NYI SHU RTZA LNGA LA NYE BAR BAB PA DRAG PO'I LO DBO'I ZLA BA'I DKAR PHYOGS CHO 'PHRUL CHEN PO'I DUS KHYAD PAR CAN LA 'JIG RTEN GYI DBANG PO SRONG BTZAN SGAM PO DANG DGE

@104B SLONG DRI MA MED PA MTSO LAS SKYES PA'I RDO RJE DANG DPAL MAR ME MDZAD YE SHES YAB SRAS LA SOGS PA DAM PA RNAMS KYIS RGYUN MA CHAD PAR BYIN GYIS BRLABS PA'I GNAS MCHOG DPAL YER PA LHA RI SNYING PO'I MGUL DU NYE BAR SBYAR BA'I YI GE PA NI RIG GNAS MTHA' DAG LA RNAM PAR BKRA BA'I BLO GROS KYI SNANG BA
CAN JO BO STAN GCIG PA CHOS 'PHEL BZANG PO ZHES PAS BGYIS PA LAS SLAD KYIS CHOS 'KHOR RGYAL GYI GTZUG LAG KHANG DU CUNG ZAD BCOS SHING ZHUS DAG PAR BGYIS PA 'DIS KYANG RGYAL BA'I BSTAN PA PHYOGS DUS GNAS SKABS THAMS CAD DU DAR ZHING RGYAS LA YUN RING DU GNAS PAR BYED NUS PAR GYUR CIG, ,
MANGGA LAm,,

