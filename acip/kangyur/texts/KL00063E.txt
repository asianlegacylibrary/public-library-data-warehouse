@1B #, ,RGYA GAR SKAD DU, A'ARYA AUG GRA PA RI PRi TZTS'A N'A MA
MA H'A Y'A NA S'U TRA, BOD

SKAD DU, 'PHAGS PA DRAG SHUL CAN GYIS ZHUS PA ZHES BYA BA THEG PA
CHEN PO'I MDO, BAM

PO DANG PO, SANGS RGYAS DANG, BYANG CHUB SEMS DPA' THAMS CAD LA
PHYAG 'TSAL LO, ,

'DI SKAD BDAG GIS THOS PA DUS GCIG NA, BCOM LDAN 'DAS MNYAN YOD
NA RGYAL


@2A #, ,BU RGYAL BYED KYI TSAL MGON MED ZAS SBYIN GYI KUN DGA' RA
BA NA, DGE SLONG STONG NYIS

BRGYA LNGA BCU'I DGE SLONG GI DGE 'DUN CHEN PO DANG, BYANG CHUB
SEMS DPA' SEMS DPA' CHEN PO BYAMS

PA DANG, 'JAM DPAL DANG, NGAN SONG SPONG DANG, SPYAN RAS GZIGS
DBANG PHYUG DANG, MTHU CHEN THOB

LA SOGS PA BYANG CHUB SEMS DPA' LNGA STONG DANG THABS GCIG TU
BZHUGS TE, DE'I TSE BCOM LDAN

'DAS 'KHOR BRGYA STONG DU MAS YONGS SU BSKOR CING MDUN GYIS BLTAS
NAS CHOS STON TE, TSANGS


@2B PAR SPYOD PA, THOG MAR DGE BA, BAR DU DGE BA, THA MAR DGE BA,
DON BZANG PO, TSIG 'BRU BZANG PO, MA 'DRES PA, YONGS SU RDZOGS

PA; YONGS SU DAG PA, YONGS SU BYANG BA, YANG DAG PAR RAB TU STON
TO, ,DE NAS KHYIM BDAG DRAG SHUL CAN G-YOG LNGA BRGYA DANG,

MNYAN YOD KYI GRONG KHYER CHEN PO NAS BYUNG STE, RGYAL BU RGYAL
BYED KYI TSAL MGON MED ZAS SBYIN GYI KUN DGA' RA BA GA LA BA
DANG,

BCOM LDAN 'DAS GA LA BA DER SONG STE PHYIN NAS, BCOM LDAN 'DAS
KYI ZHABS LA MGO BOS PHYAG 'TSAL TE, BCOM LDAN

'DAS LA LAN GSUM BSKOR BA BYAS NAS, PHYOGS GCIG TU 'DUG GO ,DE
BZHIN DU KHYIM BDAG GZHAN RNAMS KYANG 'DI LTA

STE; KHYIM BDAG DGA' 'DOD DANG, KHYIM BDAG GRAGS 'DOD DANG, KHYIM
BDAG LEGS BYIN DANG, KHYIM BDAG DGA'


@3A *, ,BYED DANG, KHYIM BDAG GRAGS BYIN DANG, KHYIM BDAG NOR
BZANG DANG, KHYIM BDAG TSUL DGA' DANG, KHYIM

BDAG MGON MED ZAS BYIN DANG, KHYIM BDAG KLU DPAL DANG, KHYIM BDAG
BDEN DGA' DANG, DE DAG DANG GZHAN YANG KHYIM BDAG

RAB TU MANG PO RNAMS G-YOG LNGA BRGYA LNGA BRGYA DANG, MNYAN YOD
KYI GRONG KHYER CHEN PO NAS BYUNG STE, RGYAL BU RGYAL BYED KYI
TSAL MGON

MED ZAS SBYIN GYI KUN DGA' RA BA GA LA BA DANG, BCOM LDAN 'DAS GA
LA BA DER DONG STE LHAGS NAS, BCOM LDAN 'DAS KYI

ZHABS LA MGO BOS PHYAG 'TSAL TE, BCOM LDAN 'DAS LA LAN GSUM BSKOR
BA BYAS NAS, PHYOGS GCIG TU 'KHOD DO, ,

KHYIM BDAG DE DAG THAMS CAD PHAL CHER NI G-YOG DANG BCAS TE, THEG
PA CHEN PO LA YANG DAG PAR ZHUGS PA DANG, DGE BA'I


@3B RTZA BA BSKYED PA DANG, BLA NA MED PA YANG DAG PAR RDZOGS
PA'I BYANG CHUB TU NGES PAR BYAS PA SHA STAG GO, DE NAS KHYIM
BDAG DRAG SHUL CAN GYIS KHYIM BDAG GI 'KHOR CHEN PO DE 'DUS PAR

SHES NAS, BCOM LDAN 'DAS KYI MTHUS STAN LAS LANGS TE, BLA GOS
PHRAG PA GCIG TU GZAR NAS, PUS MO G-YAS PA'I LHA NA SA LA BTZUGS
TE, BCOM LDAN 'DAS GA LA NGA DE LOGS

SU THAL MO SBYAR BA BTUD NAS, BCOM LDAN 'DAS LA 'DI SKAD CES GSOL
TO, ,GAL TE ZHUS NAS ZHU BA LUNG BSTAN PA'I SLAD DU, BCOM LDAN
'DAS KYIS BDAG LA SKABS PHYE NA, BCOM

LDAN 'DAS DE BZHIN GSHEGS PA DGRA BCOM PA YANG DAG PAR RDZOGS
PA'I SANGS RGYAS LA BDAG PHYOGS 'GA' ZHIG ZHU'O, ,DE SKAD CES
GSOL PA DANG, BCOM LDAN 'DAS KYIS KHYIM

BDAG DRAG SHUL CAN LA 'DI SKAD CES BKA' STZAL TO, ,KHYIM BDAG
KHYOD LA DE BZHIN GSHEGS PAS RTAG TU SKABS PHYE'I, KHYIM BDAG
KHYOD CI DANG CI 'DOD PA DE DE BZHIN GSHEGS

PA LA DRIS SHIG DANG, DE LTAR DRIS PA DE DANG DE'I LUNG BSTAN PAS
NGAS KHYOD KYI SEMS RANGS PAR BYA'O, ,DE SKAD CES BKA' STZAL PA
DANG, BCOM LDAN 'DAS LA KHYIM BDAG DRAG

SHUL CAN GYIS 'DI SKAD CES GSOL TO, ,BCOM LDAN 'DAS, RIGS KYI
BU'AM, RIGS KYI BU MO GANG DAG BLA NA MED PA YANG DAG PAR RDZOGS
PA'I BYANG CHUB TU SEMS BSKYED PA


@4A *, ,DANG; THEG PA CHEN PO LA MOS PA DANG, THEG PA CHEN PO LA
RAB TU GNAS PA DANG, THEG PA CHEN PO LA YANG DAG PAR BSGRUB PAR
'TSAL BA DANG, THEG PA CHEN PO LA

'JUG PAR 'TSAL BA DANG, THEG PA CHEN PO LA DAM BCA' BA DANG, SEMS
CAN THAMS CAD GNYER BA DANG, SEMS CAN THAMS CAD DBUGS 'BYIN PA
DANG, SEMS CAN THAMS CAD

BSKYAB PA'I SLAD DU GO CHA 'TSAL BA DANG, MA BRGAL BA RNAMS SGROL
BA DANG, MA GROL BA RNAMS DGROL BA DANG, DBUGS MA PHYIN PA RNAMS
DBUGS DBYUNG BA DANG, YONGS SU MYA NGAN LAS

MA 'DAS PA RNAMS YONGS SU MYA NGAN LAS BZLA'O, ,ZHES SEMS CAN
THAMS CAD KYI DON DU KHUR CHEN PO LEN PA DANG, 'JUG PA RLABS PO
CHE CHEN PO LA RAB TU GNAS PA DANG,

SANGS RGYAS KYI YE SHES DPAG TU MA MCHIS PA THOS NAS, YE SHES DE
YANG DAG PAR BSGRUB PA'I SLAD DU GO CHA 'TSAL BA DANG, 'KHOR BA'I
SDUG BSNGAL GYI SKYON MANG PO DU MA

'TSAL KYANG YID YONGS SU MI SKYO ZHING, BSKAL PA GRANGS MA MCHIS
PAR 'KHOR YANG SEMS ZHUM PAR MI 'GYUR BA DE DAG DANG, BCOM LDAN
'DAS DE LA RIGS KYI BU'AM

RIGS KYI BU MO BYANG CHUB SEMS DPA'I THEG PA PA GANG DAG KHYIM
GYI GNAS NAS MNGON PAR BYUNG STE, BYANG CHUB KYI PHYOGS KYI CHOS
RNAMS YANG DAG PAR BSGRUB CING KHYIM NA MI


@4B GNAS PA DAG DANG, YANG KHYIM NA GNAS SHING BYANG CHUB KYI
PHYOGS KYI CHOS RNAMS YANG DAG PAR BSGRUB STE, KHYIM GYI GNAS NAS
MNGON PAR MI 'BYUNG BA DAG KYANG MCHIS NA, BCOM LDAN 'DAS, LHA

DANG MI DANG LHA MA YIN DU BCAS PA'I 'JIG RTEN LA THUGS BRTZE BA
DANG, THEG PA CHEN PO 'DI RJES SU BZUNG BA DANG, DKON MCHOG GSUM
GYI RIGS MI 'CHAD PAR BGYI BA DANG, THAMS CAD MKHYEN

PA'I YE SHES YUN RING DU GNAS PAR BGYI BA'I SLAD DU BCOM LDAN
'DAS KYIS BYANG CHUB SEMS DPA' KHYIM PA RNAMS KYI BSLAB PA'I YON
TAN RNAM PAR GZHAG PA DE LEGS PAR BSHAD DU GSOL,

BYANG CHUB SEMS DPA' KHYIM PA KHYIM GYI SA LA GNAS NAS JI LTAR DE
BZHIN GSHEGS PA RNAMS KYI BKA' BZHIN BGYID CING BYANG CHUB KYI
PHYOGS KYI CHOS RNAMS LAS MI NYAMS, YONGS SU MI

NYAMS TE, TSE 'DI LA YANG LAS KHA NA MA THO BA MA MCHIS SHING TSE
GZHAN DU YANG BYE BRAG TU MCHIS PAR 'GYUR BA DANG, BCOM LDAN 'DAS
GANG YANG BYANG CHUB SEMS DPA' KHYIM GYI GNAS

NAS MNGON PAR 'BYUNG STE, SDUG PA DANG MI SDUG PA SPANGS NAS SKRA
DANG KHA SPU BREGS TE GOS DUR SMRIG BGOS NAS YANG DAG PAR DAD PAS
KHYIM NAS KHYIM MA LAGS PAR RAB TU BYUNG BA DE

DAG JI TZAM DU GDAMS PA DANG, RJES SU BSTAN PA GNYIS KYIS CHOS
SPYOD PA DANG, DGE BA SPYOD PA YANG DAG PAR RAB TU BSHAD DU GSOL,
BYANG CHUB SEMS DPA' KHYIM PA DANG, RAB TU


@5A *, ,BYUNG BAS JI LTAR GNAS PAR BGYI, JI LTAR BSGRUB PAR BGYI,
DE SKAD CES GSOL PA DANG, BCOM LDAN 'DAS KYIS KHYIM BDAG DRAG
SHUL CAN LA

'DI SKAD CES BKA' STZAL TO, ,KHYIM BDAG, LEGS SO, ,LEGS SO,
,KHYOD NGA LA DON 'DI 'DRI BAR SEMS PA NI KHYOD KYI TSUL DANG
MTHUN PA'O, ,DE'I PHYIR LEGS PAR RAB

TU NYON LA YID LA GZUNG ZHIG DANG, BYANG CHUB SEMS DPA' KHYIM PA
DANG, RAB TU BYUNG BAS JI LTAR BSLAB PA'I YON TAN YANG DAG PAR
GZUNG ZHING SPYOD PA MCHOG LA GNAS

PAR BYA BA DANG, JI LTAR BSGRUB PAR BYA BA NGAS KHYOD LA BSHAD
DO, ,BCOM LDAN 'DAS, DE BZHIN NO ZHES GSOL NAS, KHYIM BDAG DRAG
SHUL CAN BCOM LDAN 'DAS KYI

LTAR NYAN PA DANG, BCOM LDAN 'DAS KYIS DE LA 'DI SKAD CES BKA'
STZAL TO, ,KHYIM BDAG, 'DI LA BYANG CHUB SEMS DPA' KHYIM PA KHYIM
NA GNAS PAS SANGS RGYAS LA

SKYABS SU 'GRO BAR BYA'O, ,CHOS LA SKYABS SU 'GRO BAR BYA'O, ,DGE
'DUN LA SKYABS SU 'GRO BAR BYA'O, ,DE GSUM LA SKYABS SU SONG BA'I
DGE BA'I RTZA BA DE BLA NA MED PA YANG DAG

PAR RDZOGS PA'I BYANG CHUB TU YONGS SU BSNGO BAR BYA'O, ,KHYIM
BDAG ,JI LTAR NA BYANG CHUB SEMS DPA' KHYIM PA SANGS RGYAS LA
SKYABS SU SONG BA YIN ZHE NA, KHYIM BDAG, 'DI


@5B LA BYANG CHUB SEMS DPA' KHYIM PA SANGS RGYAS KYI SKU SKYES BU
CHEN PO'I MTSAN SUM CU RTZA GNYIS KYIS LEGS PAR BRGYAN PA YONGS
SU BSGRUB PAR BYA'O SNYAM DU SEMS MNGON PAR 'DU

BYED DE, DGE BA'I RTZA BA GANG DAG GIS SKYES BU CHEN PO'I MTSAN
SUM CU RTZA GNYIS YANG DAG PAR 'GRUB PAR 'GYUR BA'I DGE BA'I RTZA
BA DE DAG YANG DAG PAR BSGRUB PA'I PHYIR BRTZON

'GRUS RTZOM PA DE LTA BU NI, KHYIM BDAG, BYANG CHUB SEMS DPA'
SANGS RGYAS LA SKYABS SU SONG BA YIN NO, ,KHYIM BDAG, JI LTAR NA
BYANG CHUB SEMS DPA' KHYIM PA CHOS LA SKYABS SU SONG BA

YIN ZHE NA, KHYIM BDAG, 'DI LA BYANG CHUB SEMS DPA' KHYIM PA
CHOS LA GUS PA DANG BCAS SHING RI MOR BYED PA DANG BCAS PA, CHOS
DON DU GNYER BA, CHOS 'DOD PA, CHOS KYI KUN DGA'

LA DGA' ZHING MOS PA, CHOS LA GZHOL BA, CHOS LA 'BAB PA, CHOS
BSRUNG BA, CHOS SPED CING GNAS PA, CHOS KYI GRAGS PA DANG, CHOS
KYI SPYOD PA LA GNAS PA, CHOS KYI DBANG DU GYUR PA,

CHOS YONGS SU TSOL BA, CHOS YONGS SU DAG PA, CHOS KYI STOBS DANG
LDAN PA, CHOS KYI SBYIN PA'I MTSON CHA DANG LDAN PA, CHOS KYI BYA
BA BYED PA DE DE LTA BU'I CHOS DANG LDAN PAS BDAG BLA NA

MED PA YANG DAG PAR RDZOGS PA'I BYANG CHUB MNGON PAR RDZOGS PAR
SANGS RGYAS NAS, LHA DANG MI DANG LHA MA YIN DU BCAS PA'I 'JIG
RTEN LA CHOS KYI BGO BSHA' BYA'O SNYAM DU DRAN PA RAB


@6A *, ,TU THOB STE, KHYIM BDAG, DE LTAR NA, BYANG CHUB SEMS DPA'
KHYIM PA CHOS LA SKYABS SU SONG BA YIN NO, ,KHYIM BDAG, JI LTAR
NA BYANG CHUB SEMS DPA'

KHYIM PA DGE 'DUN LA SKYABS SU SONG BA YIN ZHE NA, KHYIM BDAG,
'DI LA BYANG CHUB SEMS DPA' KHYIM BA DGE 'DUN LA SKYABS SU SONG
BA NI, GAL TE DGE SLONG RGYUN DU ZHUGS PA'AM,

LAN GCIG PHYIR 'ONG BA'AM, PHYIR MI 'ONG BA'AM, DGRA BCOM PA'AM,
SO SO'I SKYE BO'AM, NYAN THOS KYI THEG PA PA'AM, RANG SANGS RGYAS
KYI THEG PA PA'AM, THEG PA CHEN PO PA

DAG MTHONG NA DE DE LA GUS PA DANG BCAS, ZHE SA DANG BCAS SHING
LDANG BAR BRTZON LA, BKA' BLO BDE ZHING MTHUN PAR 'DZIN PA YIN
TE, DE YANG DAG PAR SONG BA DANG, DE YANG DAG

PAR ZHUGS PA DE DAG LA BSNYEN BKUR BYAS PAS, 'DI LTAR BDAG BLA NA
MED PA YANG DAG PAR RDZOGS PA'I BYANG CHUB MNGON PAR RDZOGS PAR
SANGS RGYAS NAS KYANG, NYAN THOS

KYI YON TAN YONGS SU BSGRUB PA DANG, SANGS RGYAS KYI YON TAN
YONGS SU BSGRUB PA'I PHYIR CHOS BSTAN TO SNYAM DU DRAN PA RAB TU
THOB STE, DE DE DAG LA GUS PA DANG BCAS SHING,

ZHES DANG BCAS PA YIN GYI, DE DAG LA MI DGA' BAR NI MI BYED DE,
DE LTAR NA, KHYIM BDAG, BYANG CHUB SEMS DPA' KHYIM BA DGE 'DUN LA
SKYABS SU SONG BA YIN NO, ,KHYIM


@6B BDAG ,GZHAN YANG BYANG CHUB SEMS DPA' KHYIM PA CHOS BZHI DANG
LDAN NA SANGS RGYAS LA SKYABS SU SONG BA YIN TE, BZHI GANG ZHE
NA, BYANG CHUB KYI SEMS MI 'DOR BA DANG, DAM BCAS PA'I

'JIGS PA DANG, SNYING RJE CHEN PO YONGS SU MI GTONG BA DANG, THEG
PA GZHAN LA MI DMIGS PA STE, KHYIM BDAG, BYANG CHUB SEMS DPA'
CHOS BZHI PO DE DAG DANG LDAN NA, SANGS RGYAS

LA SKYABS SU SONG BA YIN NO, ,KHYIM BDAG, GZHAN YANG BYANG CHUB
SEMS DPA' KHYIM PA CHOS BZHI DANG LDAN NA CHOS LA SKYABS SU SONG
BA YIN TE, BZHI GANG ZHE NA, CHOS SMRA BA'I GANG ZAG

RNAMS LA BRTEN CING BSNYEN TE BSNYEN BKUR BYED CING BSTI STANG DU
BYAS NAS CHOS NYAN PA DANG, CHOS THOS NAS TSUL BZHIN SO SOR RTOG
PA DANG, JI LTAR THOS PA'I CHOS RNAMS DANG, JI LTAR

KHONG DU CHUD PA RNAMS GZHAN DAG LA YANG STON CING YANG DAG PAR
RAB TU 'CHAD PA DANG, KHYIM BDAG, CHOS KYI SBYIN PA LAS BYUNG
BA'I DGE BA'I RTZA BA DE BLA NA MED PA YANG DAG PAR RDZOGS

PA'I BYANG CHUB TU YONGS SU BSNGO BA STE, KHYIM BDAG, BYANG CHUB
SEMS DPA' KHYIM PA CHOS BZHI PO DE DAG DANG LDAN NA, CHOS LA
SKYABS SU SONG BA YIN NO, ,KHYIM BDAG, GZHAN YANG

BYANG CHUB SEMS DPA' KHYIM PA CHOS BZHI DANG LDAN NA DGE 'DUN LA
SKYABS SU SONG BA YIN TE, BZHI GANG ZHE NA, NYAN THOS KYI THEG PA
PA YANG DAG PA SKYON MED PA LA ZHUGS PA RNAM PA THAMS


@7A *, ,CAD MKHYEN PA NYID KYI SEMS LA 'DZUD PA DANG, GANG ZANG
ZING GIS SDUD PAR BYED PA DE DAG CHOS KYIS BSDU BA LA SBYOR BA
DANG, BYANG CHUB SEMS DPA' PHYIR

MI LDOG PA'I DGE 'DUN LA RTON GYI, NYAN THOS KYI DGE 'DUN LA RTON
PA MA YIN PA DANG, NYAN THOS KYI YON TAN YANG YONGS SU TSOL LA,
DE'I RNAM PAR GROL BA LA MOS PA YANG MA YIN PA

STE, KHYIM BDAG, BYANG CHUB SEMS DPA' KHYIM PA CHOS BZHI PO DE
DAG DANG LDAN NA DGE 'DUN LA SKYABS SU SONG BA YIN NO, ,KHYIM
BDAG, GZHAN YANG BYANG CHUB SEMS DPA' KHYIM PA DE BZHIN

GSHEGS PA'I SKU GZUGS MTHONG NAS SANGS RGYAS RJES SU DRAN PA RAB
TU THOB PA NI, SANGS RGYAS LA SKYABS SU SONG BA YIN NO, ,CHOS
THOS NAS CHOS RJES SU DRAN PA RAB TU THOB PA NI CHOS LA

SKYABS SU SONG BA YIN NO, ,DE BZHIN GSHEGS PA'I NYAN THOS KYI DGE
'DUN MTHONG NAS BYANG CHUB KYI SEMS RJES SU DRAN PA NI DGE 'DUN
LA SKYABS SU SONG BA YIN NO, ,KHYIM BDAG, GZHAN

YANG BYANG CHUB SEMS DPA' KHYIM PA KHYIM NA GNAS PA SANGS RGYAS
DANG 'GROGS PAR SMON CING, SBYIN PA SBYIN PA NI SANGS RGYAS LA
SKYABS SU SONG BA YIN NO, ,DAM PA'I CHOS YANG DAG

PAR BSRUNG BA'I PHYIR SBYIN PA SBYIN PA NI CHOS LA SKYABS SU SONG
BA YIN NO, ,SBYIN PA DE BLA NA MED PA YANG DAG PAR RDZOGS PA'I
BYANG CHUB TU YONGS SU BSNGO BA NI DGE 'DUN LA SKYABS SU SONG


@7B BA YIN NO, ,KHYIM BDAG, GZHAN YANG BYANG CHUB SEMS DPA' KHYIM
PA KHYIM NA GNAS PA NI SKYES BU DAM PA'I LAS RNAMS BYED KYI,
SKYES BU NGAN PA'I LAS RNAMS MI BYED DO, ,KHYIM BDAG,

SKYES BU DAM PA'I LAS YIN GYI, SKYES BU NGAN PA'I LAS MA YIN PA
RNAMS GANG ZHE NA, KHYIM BDAG, 'DI LA BYANG CHUB SEMS DPA' KHYIM
PA CHOS KYIS LONGS SPYOD TSOL GYI, CHOS MA YIN

PAS MI TSOL LO, ,MTHUN PAS TSOL GYI, MI MTHUN PAS MA YIN NO,
,YANG DAG PAS 'TSO BA YIN GYI, LOG PAS 'TSO BA MA YIN TE, DE CHOS
KYIS LONGS SPYOD THOB PA DE DAG GIS GZHAN

LA 'TSE BAR MI BYED DE, MI RTAG PA'I 'DU SHES BSGOM PA MANG ZHING
SNYING PO LEN TO, ,'DI LTA STE, PHA MA LA BSNYEN BKUR BYED PA
DANG, BU DANG, CHUNG MA DANG, BRAN PHO DANG, BRAN MO DANG,,

LAS BYED PA DANG, ZHO SHAS 'TSO BA RNAMS YANG DAG PA'I LONGS
SPYOD DANG, MDZA' BSHES DANG, BLON PO DANG, NYE DU DANG, SNAG GI
GNYEN MTSAMS RNAMS LA BKUR STI DANG, GANG DU YANG

CHOS LA 'DZUD PAS GTONG BA 'PHEL BAR BYED DO, ,KHYIM BDAG, GZHAN
YANG BYANG CHUB SEMS DPA' KHYIM PA NI, 'DI LTA STE, SEMS CAN
THAMS CAD KYI PHUNG PO'I KHUR KHYER BAS KHUR

BLANGS PA BKUR BA'I PHYIR BRTZON 'GRUS RTZOM MO, ,'DI LTA STE,
NYAN THOS DANG, RANG SANGS RGYAS KYI THEG PA MI 'DOR BAS KHUR
BLANGS PA BKUR BA'I PHYIR BRTZON 'GRUS RTZOM MO, ,SEMS


@8A *, ,CAN YONGS SU SMIN PAR BYA BA LA YONGS SU MI SKYO BA, BDAG
BDE BA LA MI CHAGS PA, SEMS CAN THAMS CAD BDE BA THOB PAR BYED PA
DANG, RNYED PA DANG, ,MA

RNYED PA DANG, GRAGS PA DANG, MA GRAGS PA DANG, BSTOD PA DANG,
SMAD PA DANG, BDE BA DANG, SDUG BSNGAL GYIS MI BSKYOD PA DE 'JIG
RTEN GYI CHOS LAS YANG DAG PAR 'DA' BA DANG,

RNYED PA DANG LONGS SPYOD PHUN SUM TSOGS PAS MI SNYEMS PA DANG,
RNYED PA DANG GRAGS PA DANG, BRJOD PA'I SGRA'I SNYAN PA MED PA LA
YI MI 'CHAD PA DANG, SHIN TU BRTAGS TE LAS BYED PA

DANG; YANG DAG PAR BSGRUB PA KUN TU BSRUNG BA DANG, LOG PAR
BSGRUB PA LA YID MI MOS PA DANG, MI GNAS PA'I BLOS 'BYUNG BA
MTHONG BA DANG, SHING BAL GYI 'DAB MA LTA BU'I SEMS

MED DE, JI LTAR DAM BCAS PA YONGS SU RDZOGS PAR BYED PA DANG,
GZHAN GYI BYA BA BYED PA DANG, RANG GI BYA BA YONGS SU 'DOR BA
DANG, GZHAN LA BYAS PA LA LAN DU PHAN 'DOGS

PAR MI RE BA DANG, GNOD PAR BYAS PA LA SHA MI LDON PA DANG, BYAS
PA GZO BA DANG, BYAS PA TSOR BA DANG, LEGS PAR BYA BA'I LAS BYED
PA DANG, DBUL PO RNAMS LA LONGS

SPYOD YANG DAG PAR 'GYED PA DANG, STOBS DANG LDAN PA RNAMS NGA
RGYAL BCAG PA DANG, 'JIGS PA RNAMS MI 'JIGS PAR DBUGS 'BYIN PA
DANG, MYA NGAN GYIS NYAM THAG PA


@8B RNAMS LA MYA NGAN GYI ZUG RNGU SEL BA DANG, MTHU CHUNG BA
RNAMS LA BZOD CING DANG DU LEN PA DANG, NGA RGYAL LAS KYANG NGA
RGYAL RNAM PAR SPONG BA DANG, BLA MA RNAMS LA GUS PA DANG, MANG
DU THOS

PA RNAMS LA BRTEN PA DANG, MKHAS PA RNAMS LA KUN 'DRI BA DANG,
LTA BA DRANG BA DANG, G-YO MED PAR SPYOD PA DANG, SGYU MED PA
DANG, BCOS PA MED PAR SEMS CAN THAMS CAD LA BYAMS

PA DANG, DGE BA GANG YIN ZHES TSOL BAS MI NGOMS PA DANG, MANG DU
THOS PA LA CHOG MI SHES PAR BYAS PA DANG, BRTZAM PA RNAMS LA YI
DAM BRTAN PA DANG, 'PHAGS PA'I SKYE BO DANG

'GROGS PA DANG, 'PHAGS PA MA YIN PA'I SKYE BO RNAMS LA CHER
SNYING RJE BA DANG, MDZA' BA BRTAN PA DANG, MDZA' BA DANG MI
MDZA' BA LA SEMS SNYOMS PA DANG, SANGS RGYAS KYI CHOS

THAMS CAD LA SLOB DPON GYI DPE MKHYUD MED PA DANG, JI LTAR THOS
PA'I CHOS RNAMS RAB TU STON PA DANG, THOS PA'I DON RJES SU BSGOM
PA DANG, 'DOD PA LA DGA' ZHING RTZE BA THAMS

CAD LA MI RTAG PAR 'DU SHES PA DANG, LUS LA MI GTZANG BAR 'DU
SHES PA DANG, SROG LA ZIL PA'I THIGS PA LTAR 'DU SHES PA DANG,
LONGS SPYOD LA SGYU MA DANG, SMIG RGYU LTA BUR

'DU SHES PA DANG, BU DANG CHUNG MA LA SEMS CAN DMYAL BA MNAR MED
PAR 'DU SHES PA DANG, ZHING DANG KHYIM GYI LAS KYI MTHA' DANG,
GOS RNAM PA SNA TSOGS YONGS SU 'DZIN PA LA


@9A *, ,PHONGS PA'I SDUG PAR 'DU SHES PA DANG, YONGS SU TSOL BA
LA DGE BA'I RTZA BA RNAM PAR 'JIG PAR 'DU SHES PA DANG, KHYIM GYI
GNAS LA GSHED MA LTA BUR

'DU SHES PA DANG, MDZA' BSHES DANG, BLON PO DANG, NYE DU DANG,
SNAG GI MNYEN MTSAMS RNAMS LA SEMS CAN DMYAL BA'I SRUNG MAR 'DU
SHES PA DANG, NYIN DANG MTSAN DU BYE

BRAG TU GYUR PA CI YOD CES YONGS SU 'JAL BAR 'DU SHES PA DANG,
SNYING PO MED PA'I LUS LAS SNYING PO BLANG BAR 'DU SHES PA DANG,
SNYING PO MED PA'I SROG LAS SNYING PO BLANG BAR

'DU SHES PA DANG, SNYING PO MED PA'I LONGS SPYOD RNAMS LAS SNYING
PO BLANG BAR 'DU SHES PA YIN NO, ,DE LA SNYING PO MED PA'I LUS
LAS SNYING PO BLANG BAR 'DU SHES PA GANG ZHE NA, GANG

GZHAN GYI BYA BA COG BYA BAR SPRO BA DANG, BLA MA RNAMS LA GUS
PAR SMRA BA DANG, PHYAG 'TSAL BA DANG, LDANG BA DANG, THAL MO
SBYOR BA DANG, 'DUD PA'I LAS BYED PA STE, 'DI NI SNYING PO

MED PA'I LUS LAS SNYING PO BLANG BAR 'DU SHES PA ZHES BYA'O, ,DE
LA SNYING PO MED PA'I SROG LAS SNYING PO BLANG BAR 'DU SHES PA
GANG ZHE NA, GANG SNGON BYAS PA'I DGE BA'I RTZA BA RNAMS

YONGS SU MI NYAMS LA GONG DU YANG RNAM PAR 'PHEL BA STE, 'DI NI
SNYING PO MED PA'I SROG LAS SNYING PO BLANG BAR 'DU SHES PA ZHES
BYA'O, ,DE LA SNYING PO MED PA'I LONGS SPYOD RNAMS


@9B LAS SNYING PO BLANG BAR 'DU SHES PA GANG ZHE NA, GANG SER
SNA'I SEMS TSAR GCOD CING GTONG BA CHEN PO'I SEMS 'PHEL BAR BYED
CING SBYIN PA YANG DAG PAR 'GYED PA STE, 'DI NI SNYING PO MED

PA'I LONGS SPYOD RNAMS LAS SNYING PO BLANG BAR 'DU SHES PA ZHES
BYA'O, ,KHYIM BDAG, DE LTAR NA BYANG CHUB SEMS DPA' KHYIM PA GANG
'DI LTA BU'I SKYES BU DAM PA'I LAS 'DI DAG BYED KYI, SKYES BU

NGAN PA'I LAS NI MA YIN NO, ,DE LTAR BYED NA DE BZHIN GSHEGS PA
RNAMS KYIS NYES PAR BRJOD PA MA YIN TE, RIGS PAR SMRA BA YIN,
CHOS SMRA BA YIN NO, ,'DI LTA STE, SNGON BLA NA MED PA

YANG DAG PAR RDZOGS PA'I BYANG CHUB TU DAM BCAS PA YANG YONGS SU
MI NYAMS PA YIN NO, ,KHYIM BDAG ,GZHAN YANG BYANG CHUB SEMS DPA'
KHYIM PA NI BSLAB PA'I GZHI THAMS CAD YONGS

SU BZUNG BA YIN TE, 'DI LTA STE, BSLAB PA'I GZHI LNGA YONGS SU
BZUNG NAS DES SROG GCOD PA SPANG BAR BYA STE, DBYIG PA DOR BA
DANG, MTSON CHA DOR BA DANG, NGO TSA SHES PA DANG, SNYING RJE

DANG LDAN PA DANG, SROG CHAGS 'BYUNG PO THAMS CAD LA MI 'TSE BA'I
RANG BZHIN CAN DANG, SEMS CAN THAMS CAD LA SEMS SNYOMS PA DANG,
RTAG TU BYAMS PA LA GNAS PAR BYA'O, ,

DES MA BYIN PAR LEN PA SPANG BAR BYA STE, BDAG GI LONGS SPYOD
KYIS CHOG SHES PA DANG, GZHAN GYI LONGS SPYOD LA MNGON PAR DGA'
BA MED PA DANG, CHAGS PA DANG BRNAB SEMS MED


@10A *, ,PA DANG, GZHAN GYI NOR LA 'DOD PA MED PA DANG, THA NA
RTZVA DANG LO MA TZAM YANG MA BYIN PAR MI BLANG BAR BYA'O, ,DES
'DOD PA LA LOG PAR G-YEM PA SPANG BAR BYA STE, RANG GI

CHUNG MAS CHOG PAR 'DZIN PA DANG, GZHAN GYI CHUNG MA LA 'DOD PA
MED PA DANG, MA CHAGS PA'I MIG GIS BLTA BA DANG, YID BYUNG BA'I
YID DANG, 'DOD PA DAG NI SHIN TU SDUG BSNGAL BA'O SNYAM DU MA
CHAGS

PA YID LA BYED PA LA BRTZON PAR BYA'O, ,DE GANG GI TSE RANG GI
CHUNG MA LA 'DOD PA'I RNAM PAR RTOG PA BYUNG BA DE'I TSE YANG
NYON MONGS PA'I DBANG DU GYUR PAS NA, DES RANG GI CHUNG MA LA MI
SDUG PAR RJES SU

LTA BA DANG, SKRAG PA'I YID KYIS 'DOD PA BSTEN PAR BYA YI, ZHEN
PAS ZIN BZHIN DU NI MA YIN PA DANG, MI RTAG PA DANG, SDUG BSNGAL
BA DANG, BDAG MED PA DANG, MI GTZANG BAR 'DU SHES PAS

DES CI NAS BDAG GIS YID KYI DGU LA YANG 'DOD PA LA SPYOD PAR MI
BYA NA, MTSAN GNYIS SPROD PA'AM, YAN LAG MA YIN PAR 'JUG PA LTA
SMOS TE, BDAG GIS DE LTAR MI BYA'O SNYAM MO, ,DES

BRDZUN DU SMRA BA SPANG BAR BYA STE, BDEN PA SMRA BA DANG, YANG
DAG PAR SMRA BA DANG, JI SKAD SMRA BA DE BZHIN DU BYED PA DANG,
MI SLU BA DANG, BSAM PA PHUN SUM TSOGS PA DANG, DRAN PA DANG SHES

BZHIN DANG LDAN PAR BYA STE, JI LTAR MTHONG BA DANG THOS PA SMRA
BA DANG, CHOS RJES SU BSRUNG BAR GYUR PA DES LUS DANG SROG GI
PHYIR YANG SHES BZHIN DU RDZUN SMRA BAR MI BYA'O, ,DES 'BRU'I


@10B CHANG DANG, SBYAR BA'I CHANG MYOS PAR 'GYUR BA'I BTUNG BA
SPANG BAR BYA STE, DE RA RO BA MED PA DANG, MYOS PA MED PA DANG,
'KHRUL PA MED PA DANG, TSIG MI 'CHAL BA DANG, MI 'PHYAR BA DANG,
MI RGOD

PA DANG, MI G-YENG BA DANG, DRAN PA NYE BAR GNAS PA DANG, SHES
BZHIN DANG LDAN PAR BYA STE, DES NA BDOG PA THAMS CAD YONGS SU
GTONG BA'I BLO 'JUG CING, ZAS 'DOD PA RNAMS LA ZAS, SKOM

'DOD PA RNAMS LA SKOM SBYIN PA SBYIN PAR BYA'O SNYAM PA DANG, DES
GZHAN DAG LA CHANG YANG BYIN TE, 'DI SNYAM DU 'DI NI SBYIN PA'I
PHA ROL TU PHYIN PA'I DUS YIN TE, GANG CI 'DOD PA DE LA DE SBYIN
PA'I

DUS LA BAB KYI, BDAG GIS 'DI LTAR BYA STE, GANG DANG GANG LA 'DI
LTAR CHANG YANG BYIN NAS, GANG 'DI 'KHRUL PA MED PA'I LONGS SPYOD
PA LA DE DANG DE DAG DRAN PA DANG SHES BZHIN YANG DAG PAR

'DZIN DU GZHUG GO SNYAM PA'I 'DU SHES BSKYED PAR BYA'O, ,DE CI'I
PHYIR ZHE NA, BSAM PA THAMS CAD YONGS SU RDZOGS PAR BYED PA NI
BYANG CHUB SEMS DPA' SBYIN PA'I PHA ROL TU PHYIN PA YONGS SU

SPYOD PA YIN NO, ,KHYIM BDAG, DE LTAR NA BYANG CHUB SEMS DPA'
KHYIM PA GZHAN DAG LA CHANG BYIN YANG DE BZHIN GSHEGS PA RNAMS
KYIS NYES PA BRJOD PA MA YIN NO, ,KHYIM BDAG, BYANG CHUB

SEMS DPA' KHYIM PA DES BSLAB PA'I GZHI LNGA BZUNG BA'I DGE BA'I
RTZA BA YANG BLA NA MED PA YANG DAG PAR RDZOGS PA'I BYANG CHUB TU
YONGS SU BSNGO BAR BYA'O, ,DES BSLAB PA'I GZHI LNGA PO DE DAG
KYANG


@11A *, ,SHIN TU BSRUNG BAR BYA'O, ,GANG DU YANG DES PHRA MA MI
BYA ZHING, BYE BA RNAMS KYI BSDUMS BYA'O, ,DES NGAG RTZUB MO YANG
MI SMRA BAR BYA ZHING, DES NGAG 'JAM POR

SMRA BA DANG, TSIG MNYEN PA DANG, GSONG POR SMRA BAR BYA'O, ,TSIG
KYAL PA YANG SMRA BAR MI BYA ZHING DUS SU SMRA BA DANG, YANG DAG
PAR SMRA BA DANG, DON SMRA BA DANG, CHOS SMRA BA DANG, RIGS

PA SMRA BA DANG, 'DUL BA SMRA BA DANG, LAN LEGS PAR 'DEBS PA
DANG, JI SKAD SMRAS PA DE BZHIN BYED PAR BYA'O, ,DES BRNAB SEMS
SU MI BYA ZHING, SEMS CAN THAMS CAD LA PHAN PA DANG BDE BAR

BSAM PAR BYA'O, ,GNOD SEMS SU MI BYA ZHING, RTAG TU BZOD PA'I
STOBS KYI GO CHA BGO BAR BYA'O, ,DES YANG DAG PAR BLTA BAR BYA
ZHING, LOG PA PHYIN CI LOG TU LTA BA THAMS CAD DANG BRAL

BAR BYA'O, ,LHAR SANGS RGYAS BSAM PA RJES SU SONG ZHING LHA GZHAN
MI 'DZIN PAR BYA'O, ,KHYIM BDAG ,GZHAN YANG BYANG CHUB SEMS DPA'
KHYIM PA GRONG NGAM, GRONG KHYER RAM, GRONG RDAL LAM,

LJONGS SAM, LJONGS KYI PHYOGS GANG NA GNAS PA DER, DES SEMS CAN
RNAMS LA CHOS KYI GTAM BRJOD PAR BYA STE, GANG DAG MA DAD PA DE
DAG NI DAD PA LA GZUD PAR BYA, SEMS CAN GANG DAG

MI GUS SHING PHAR MI 'DZIN PA, MAR MI 'DZIN PA, DGE SBYONG DU MI
'DZIN PA, BRAM ZER MI 'DZIN PA, RIGS KYI GTZO BO LA RIM GRO MI
BYED PA, TSUL DANG MI LDAN ZHING MTSAMS LAS 'DAS PA DE


@11B DAG BLA MA LA GUS PA DANG, CHOS SPYOD PA LA GZUD PAR BYA'O,
,SEMS CAN GANG DAG THOS PA NYUNG BA DE DAG MANG DU THOS PA LA
SBYAR BAR BYA'O, ,SER SNA CAN RNAMS NI GTONG BA LA, TSUL KHRIMS

'CHAL BA RNAMS NI TSUL KHRIMS LA, GNOD SEMS CAN RNAMS NI BZOD PA
DANG DES PA LA, LE LO CAN RNAMS NI BRTZON 'GRUS RTZOM PA LA,
BRJED NGAS PA RNAMS NI DRAN PA DANG SHES

BZHIN LA, 'CHAL PA'I SHES RAB CAN RNAMS NI SHES RAB LA GZUD PAR
BYA'O, ,SEMS CAN DBUL PO RNAMS LA LONGS SPYOD YANG DAG PAR BGO
BAR BYA'O, ,SEMS CAN NAD PA RNAMS

LA SMAN SBYIN PAR BYA'O, ,SEMS CAN MGON MED PA RNAMS KYI MGON
BYA'O, ,SKYABS MED PA RNAMS KYI SKYABS DANG, DPUNG GNYEN MED PA
RNAMS KYI DPUNG GNYEN DU BYA'O, ,DES LJONGS

DANG; LJONGS KYI PHYOGS DE DAG THAMS CAD DANG, JI LTAR MTHUN PAR
SEMS CAN 'GA' YANG LOG PAR LTUNG BAR MI 'GRO BA DE LTAR CHOS KYIS
BSRUNG BAR BYA'O, ,KHYIM BDAG, GAL TE

BYANG CHUB SEMS DPA' KHYIM PAS LAN GCIG LAN GNYIS LAN GSUM NAS
LAN BDUN GYI BAR DU RJES SU BSTAN PAS SEMS CAN RNAMS YON TAN DAG
LA BKOD PA LAS YON TAN

GANG YANG RUNG BA LA GNAS PAR MA GYUR NA, KHYIM BDAG, DE'I TSE
BYANG CHUB SEMS DPA' KHYIM PA DES SEMS CAN DE DAG LA SNYING RJE
CHEN PO BSKYED DE, DES THAMS CAD MKHYEN PA NYID KYI GO CHA


@12A *, ,SRA BA YANG BGO ZHING, TSIG 'DI SKAD CES JI SRID DU SEMS
CAN GDUL DKA' BA RMU RGOD DE DAG YONGS SU SMIN PAR MA GYUR PA DE
SRID DU BDAG BLA NA MED PA YANG

DAG PAR RDZOGS PA'I BYANG CHUB TU MNGON PAR RDZOGS PAR 'TSANG MI
RGYA'O ZHES BRJOD PAR BYA'O, ,DE CI'I PHYIR ZHE NA, BDAG GIS NI
DE DAG GI PHYIR GO CHA BGOS TE, SEMS CAN DRANG PO

RNAMS KYI PHYIR MA YIN, G-YO MED PA RNAMS KYI PHYIR MA YIN, SGYU
MED PA RNAMS KYI PHYIR MA YIN, TSUL KHRIMS DANG LDAN PA RNAMS KYI
PHYIR MA YIN TE, YON TAN DANG LDAN PA RNAMS KYI

PHYIR BDAG GIS GO CHA MA BGOS KYI, CI NAS BDAG GI RTZOL BA DON
YOD PAR 'GYUR BA DANG, SEMS CAN RNAMS KYIS BDAG MTHONG MA THAG TU
DGA' BA DANG, DAD PA THOB PAR 'GYUR

BA DE LTAR BYA'O, ,DE LTAR BSGRUB BO, ,DE LTAR BRTZON 'GRUS
BRTZAM PAR BYA'O SNYAM MO, ,KHYIM BDAG ,GAL TE GRONG NGAM, GRONG
KHYER RAM, GRONG RDAL LAM, LJONGS SAM, LJONGS KYI

PHYOGS GANG NA GNAS PA'I BYANG CHUB SEMS DPA' DES PHYOGS DER MA
BSKUL TAM, DRAN PAR MA BYAS TE SEMS CAN RNAMS NGAN 'GRO GANG YANG
RUNG BA ZHIG TU SKYE BAR GYUR NA,

BYANG CHUB SEMS DPA' DE NI DE BZHIN GSHEGS PA RNAMS KYIS SMAD PA
YIN NO, ,KHYIM BDAG ,'DI LTA STE, DPER NA, GRONG NGAM, GRONG
KHYER RAM, GRONG RDAL LAM, LJONGS SAM,


@12B LJONGS KYI PHYOGS GANG NA SMAN PA MKHAS PA ZHIG GNAS PA DES
THA NA SEMS CAN 'GA' ZHIG GI DUG ZHI BAR MA NUS TE, 'CHI BA'I DUS
BYED PAR GYUR NA SMAN PA DE SKYE BO MANG POS SMAD PAR

'GYUR RO, ,KHYIM BDAG, DE BZHIN DU GRONG NGAM, GRONG KHYER RAM,
GRONG RDAL LAM, LJONGS SAM, LJONGS KYI PHYOGS GANG NA BYANG CHUB
SEMS DPA' GNAS BA DES DE'I PHYOGS SU THA NA

SEMS CAN 'GA' TZAM LA YANG MA BSKUL TAM, DRAN PAR MA BYAS TE NGAN
'GRO GANG YANG RUNG BA ZHIG TU SKYE BAR 'GYUR NA BYANG CHUB SEMS
DPA' DE DE BZHIN GSHEGS PA RNAMS KYIS

SMAD PA YIN NO, ,KHYIM BDAG, DE BAS NA 'DI LA BYANG CHUB SEMS
DPA' KHYIM PAS CI NAS GRONG NGAM, GRONG KHYER RAM, GRONG RDAL
LAM, LJONGS SAM, LJONGS KYI PHYOGS GANG NA GNAS PA

DES BDAG GIS SEMS CAN 'GA' YANG LOG PAR LTUNG BAR 'GRO BAR MI
'GYUR BA DE LTAR BYA'O, ,DE LTAR BSGRUB BO, ,DE LTAR BRTZON 'GRUS
BRTZAM MO SNYAM PA'I GO CHA DE LTA BU BGO BAR

BYA'O; ;KHYIM BDAG, GZHAN YANG BYANG CHUB SEMS DPA' KHYIM PA
KHYIM NA GNAS PAS, KHYIM NA GNAS PA'I NYES PA LA MKHAS PAR BYA'O,
,DES 'DI LTAR SO SOR BSLAB PAR BYA STE ,

KHYIM ZHES BYA BA 'DI NI DGE BA'I RTZA BA RNAMS 'JOMS PAR BYED
PA, 'BYUNG BA SUN 'BYIN PA, DGE BA'I SDONG PO 'GYEL BAR BYED PA
STE, DE'I PHYIR KHYIM ZHES BYA'O, ,KHYIM NA GNAS PA


@13A *, ,ZHES BYA BA 'DI NI NYON MONGS PA THAMS CAD KYI GNAS, MI
DGE BA'I RTZA BA LA RNAM PAR RTOG PA RNAMS KYI GNAS, BYIS PA SO
SO'I SKYE BO MA DUL PA MA SBAS

PA RNAMS KYI GNAS, MI DGE BA'I SPYOD PA RNAMS KYI GNAS, SKYE BO
NGAN PA 'DUS PA YIN TE, DE'I PHYIR KHYIM NA GNAS PA ZHES BYA'O,
,KHYIM NA GNAS PA ZHES BYA BA 'DI NI SDUG BSNGAL

GYI CHOS THAMS CAD KYI GNAS ZHES BRJOD PA'O, ,'DI NI SNGON GOMS
PAR BYAS PA'I DGE BA'I RTZA BA RNAMS NYAMS PAR BYED PA STE, DE'I
PHYIR KHYIM NA GNAS PA ZHES BYA'O, ,KHYIM ZHES

BYA BA 'DI NI DER GNAS NAS BYA BA MI RIGS PA BYED PA'O, ,DER GNAS
NAS PHA MA DANG BRAM ZE LA GUS PAR MI 'GYUR BA YIN TE, DE'I PHYIR
KHYIM ZHES BYA'O, ,KHYIM ZHES BYA BA 'DI NI

SRED PA'I KHRI SHING LA MNGON PAR DGA' BA'I PHYIR MYA NGAN DANG,
SMRE SNGAGS 'DON PA DANG, SDUG BSNGAL BA DANG, YID MI BDE BA
DANG, 'KHRUG PA RNAMS 'BYUNG STE, DE'I PHYIR KHYIM

ZHES BYA'O, ,KHYIM ZHES BYA BA 'DI NI BSAD PA DANG, BCING BA
DANG, BRDEG PA DANG, BSDIGS PA DANG, GTZE BA DANG, MI SNYAN PA
DANG, GSHE BA DANG, NGAN DU BRJOD PA DANG, NGAN DU

BYA BA'I TSIG GI LAM RNAMS 'DU BA STE, DE'I PHYIR KHYIM ZHES
BYA'O, ,KHYIM ZHES BYA BA 'DI NI DGE BA'I RTZA BA MA BYAS PA, MI
'JUG PA'O, ,DGE BA'I RTZA BA BYA BA RNAMS RNAM PAR


@13B 'JIG PA'O, ,MKHAS PA RNAMS DANG, SANGS RGYAS DANG, SANGS
RGYAS KYI NYAN THOS THAMS CAD KYIS SMAD PA'O, ,'DI LA GNAS PA NI
NGAN 'GROR 'GRO BAR 'GYUR RO, ,'DI LA GNAS PA NI 'DOD CHAGS KYIS

'GRO BA MA YIN PAR 'GRO BA'O, ,ZHE SDANG DANG, 'JIGS PA DANG, GTI
MUG GIS 'GRO BA MA YIN PAR 'GRO BA STE, DE'I PHYIR KHYIM ZHES
BYA'O, ,'DI NI TSUL KHRIMS KYI PHUNG PO KUN MI SRUNG BA'O, ,TING
NGE 'DZIN

GYI PHUNG PO 'DOR BA'O, ,SHES RAB KYI PHUNG PO LA MI 'JUG PA'O,
,RNAM PAR GROL BA'I PHUNG PO MI 'THOB PA'O, ,RNAM PAR GROL BA'I
YE SHES MTHONG BA'I PHUNG PO MI SKYE BA STE, DE'I PHYIR KHYIM
ZHES BYA'O, ,KHYIM

NA GNAS PA NI PHA DANG, MA DANG, BU DANG, CHUNG MA DANG, BRAN PHO
DANG, BRAN MO DANG, LAS BYED PA DANG, ZHO SHAS 'TSO BA DANG,
MDZA' BSHES DANG, BLON PO DANG, NYE DU DANG, SNAG GI GNYEN MTSAMS

DANG; G-YOG YONGS SU 'DZIN PA LA SRED PA YIN NO, ,KHYIM NA GNAS
PA 'DI NI RGYA MTSO LA CHU BRAN LTAR DGANG DKA' BA'O, ,KHYIM NA
GNAS PA NI ME LA SHING LTAR CHOG MI SHES PA'O, ,KHYIM NA GNAS

PA NI THUG PA MED PA'I TSUL GYIS RLUNG DMAR LTAR THUG PA MED PAR
RNAM PAR RTOG PA'O, ,KHYIM NA GNAS PA NI 'JIG PAS BYE MA'I GRONG
KHYER LTAR 'JIG PA'O, ,KHYIM NA GNAS PA NI KHA ZAS BZANG

PO DUG DANG 'DRES PA LTAR 'DRES PA'O, ,KHYIM NA GNAS PA NI MI
MDZA' BA BZHIN DU MTHUN PA MA YIN PAS RTAG DU SDUG BSNGAL BA'O,
,KHYIM NA GNAS PA NI 'PHAGS PA'I CHOS BSGRUB PA LA BAR CHAD


@14A *, ,BYED PA'O, ,KHYIM NA GNAS PA NI PHAN TSUN RKYEN GYIS
'THAB PA'O, ,KHYIM NA GNAS PA NI GCIG LA GCIG GNOD PAR SEMS PAS
RTAG TU MI MTHUN PA'O, ,KHYIM NA GNAS PA NI LEGS

PAR BYAS PA DANG, NYES PAR BYAS PA'I LAS KYI MTHA' LA SBYOR BAS
GNOD PA MANG BA'O, ,KHYIM NA GNAS PA NI LAS KYI MTHA' THUG PA MED
PAS RTAG TU BRTZON PA'O, ,KHYIM NA GNAS PA NI YUN RING PO

NAS BSAGS PA RNAM PAR 'JIG PA'I CHOS CAN GYI PHYIR MI RTAG PA'O,
,KHYIM NA GNAS PA NI DNGOS PO KUN DU TSOL ZHING YONGS SU BSRUNG
BAS SDUG BSNGAL BA'O, ,KHYIM NA GNAS PA NI DGRA LTAR MI

MDZA' BAS RTAG TU BAG TSA BA'O, ,KHYIM NA GNAS PA NI PHYIN CI LOG
GI ZIN PAS BAG MED PA'O, ,KHYIM NA GNAS PA NI RANG GI SPYOD PAS
RNAM PAR BSGRUBS TE, NGO BO NYID KYIS STONG PAS GAR MKHAN

GYI TSON DANG 'DRA'O, ,KHYIM NA GNAS PA NI MYUR DU PHAN TSUN
'GYES PAS MTHAR RGUD CING 'GYUR BA'O, ,KHYIM NA GNAS PA NI SKYE
BO GLO BUR DU 'DUS PAS RTAG TU NGO BO NYID MED PA'I PHYIR SGYU MA

LA LTA BA DANG MTSUNGS SO, ,KHYIM NA GNAS PA NI PHUN SUM TSOGS PA
THAMS CAD KYANG MTHAR RGUD PAR 'GYUR BAS RMI LAM DANG MTSUNGS SO,
,KHYIM NA GNAS PA NI MYUR DU 'BRAL BAS

ZIL PA'I THIGS PA DANG MTSUNGS SO, ,KHYIM NA GNAS PA NI RO BRO BA
CHUNG DU YONGS SU 'JAL BAS SBRANG RTZI'I THIGS PA DANG MTSUNGS
SO, ,KHYIM NA GNAS PA NI GZUGS DANG, SGRA DANG, DRI


@14B DANG; RO DANG, REG BYA DANG, CHOS KYIS YONGS SU GZIR BAS
TSER MA'I DRA BA DANG MTSUNGS SO, ,KHYIM NA GNAS PA NI MI DGE BA
LA RNAM PAR RTOG PAS YONGS SU MI SKYO BA'I PHYIR KHA KHAB TZAM
GYI

SROG CHAGS DANG MTSUNGS SO, ,KHYIM NA GNAS PA NI GCIG LA GCIG
'DRID PAS SROG RNAM PAR 'JIG PA'O, ,KHYIM NA GNAS PA NI SEMS
RNYOG MA CAN DU BYED PAS RTAG TU 'KHRUGS PA'O,,

KHYIM NA GNAS PA NI RGYAL PO DANG, CHOM RKUN DANG, ME DANG, CHU
DANG, BGO SKAL LA SPYOD PAS RNAM PAR 'JOMS PA'I PHYIR THUN MONG
BA'O, ,KHYIM NA GNAS PA NI NYES DMIGS MANG

BAS RO BRO BA CHUNG BA'O, ,KHYIM BDAG, DE LTAR BYANG CHUB SEMS
DPA' KHYIM PA KHYIM NA GNAS PAS, KHYIM NA GNAS PA'I NYES PA LA
MKHAS PAR BYA'O, ,KHYIM BDAG, GZHAN YANG

BYANG CHUB SEMS DPA' KHYIM PA KHYIM NA GNAS PAS SBYIN PA DANG,
DUL BA DANG, YANG DAG PAR SDOM PA DANG, NGES PA MANG DU BYA'O,
,DES YANG 'DI LTAR BRTAG PAR BYA STE, GANG BYIN

PA DE NI BDAG GI YIN NO, ,GANG KHYIM NA BZHAG PA DE NI BDAG GI MA
YIN NO, ,GANG BYIN PA DE NI SNYING PO CAN NO, ,GANG KHYIM NA
BZHAG PA DE NI SNYING PO MED PA'O, ,GANG BYIN PA DE NI GZHAN DU

BDE BA'O, ,GANG KHYIM NA BZHAG PA DE NI DA LTAR BYUNG BA NA BDE
BA'O, ,GANG BYIN PA DE NI YANG BSRUNG BAR BYA BA MA YIN PA'O,
,GANG KHYIM NA BZHAG PA DE NI BSRUNG BAR BYA'O, ,GANG BYIN PA DE
NI


@15A *, ,SRED PA ZAD PAR 'GYUR BA'O, ,GANG KHYIM NA BZHAG PA DE
NI SRED PA RNAM PAR 'PHEL BA'O, ,GANG BYIN PA DE NI BDAG GI BA
MED PA'O, ,GANG KHYIM NA BZHAG PA DE NI

BDAG GI BA DANG BCAS PA'O, ,GANG BYIN PA DE NI YONGS SU MI 'DZIN
PA'O, ,GANG KHYIM NA BZHAG PA DE NI 'DZIN PA DANG BCAS PA'O,
,GANG BYIN PA DE NI 'JIGS PA MED PA'O, ,GANG KHYIM NA

BZHAG PA DE NI 'JIGS PA DANG BCAS PA'O, ,GANG BYIN PA DE NI BYANG
CHUB KYI LAM NYE BAR RTON PA'O, ,GANG KHYIM NA BZHAG PA DE NI
BDUD KYI PHYOGS NYE BAR RTON PA'O, ,GANG BYIN PA DE NI ZAD MI
SHES

PA'O; ;GANG KHYIM NA BZHAG PA DE NI ZAD PAR 'GYUR BA'O, ,GANG
BYIN PA DE NI BDE BA'O, ,GANG KHYIM NA BZHAG PA DE NI KUN DU
BSRUNG DGOS PAS SDUG BSNGAL BA'O, ,GANG BYIN PA DE NI NYON MONGS

PA SPONG BAR 'GYUR BA'O, ,GANG KHYIM NA YOD PA DE NI NYON MONGS
PA 'PHEL BAR BYED PA'O, ,GANG BYIN PA DE NI LONGS SPYOD CHEN POR
'GYUR BA'O, ,GANG KHYIM NA BZHAG PA DE NI LONGS SPYOD CHEN

POR MI 'GYUR BA'O, ,GANG BYIN PA DE NI SKYES BU DAM PA'I LAS SO,
,GANG KHYIM NA BZHAG PA DE NI SKYES BU NGAN PA'I LAS SO, ,GANG
BYIN PA DE NI SANGS RGYAS THAMS CAD KYIS BSNGAGS

PA'O; ;GANG KHYIM NA BZHAG PA DE NI BYIS PA'I SKYE BOS BSNGAGS
PA'O SNYAM DU BRTAG PAR BYA'O, ,KHYIM BDAG ,DE LTAR BYANG CHUB
SEMS DPA' KHYIM PAS SLONG BA MTHONG NA 'DU SHES


@15B GSUM BSKYED PAR BYA STE, GSUM GANG ZHE NA, DGE BA'I BSHES
GNYEN DU 'DU SHES PA DANG, TSE BRJES NAS LONGS SPYOD CHEN POR
'GYUR BAR 'DU SHES PA DANG, BYANG CHUB KYI LAM NYE BAR

STON PAR 'DU SHES PA STE, KHYIM BDAG ,BYANG CHUB SEMS DPA' KHYIM
PAS SLONG BA MTHONG NA 'DU SHES GSUM PO DE DAG BSKYED PAR BYA'O,
,KHYIM BDAG, GZHAN YANG BYANG CHUB SEMS DPA'

KHYIM PAS SLONG BA MTHONG NA 'DU SHES GSUM BSKYED PAR BYA STE,
GSUM GANG ZHE NA, SER SNA TSAR GCOD PA'I 'DU SHES DANG, BDOG PA
THAMS CAD YONGS SU GTONG BA'I 'DU SHES DANG,

THAMS CAD MKHYEN PA'I YE SHES LA LTA BA'I 'DU SHES TE, KHYIM
BDAG, BYANG CHUB SEMS DPA' KHYIM PAS SLONG BA MTHONG NA, 'DU SHES
GSUM PO DE DAG BSKYED PAR BYA'O, ,KHYIM BDAG,

GZHAN YANG BYANG CHUB SEMS DPA' KHYIM PAS SLONG BA MTHONG NA, 'DU
SHES GSUM BSKYED PAR BYA STE, GSUM GANG ZHE NA, DE BZHIN GSHEGS
PA'I BKA' BZHIN DU BYA BA'I 'DU SHES

DANG; BDUD TSAR GCOD PA'I 'DU SHES DANG, RNAM PAR SMIN PA LA RE
BA MED PA'I 'DU SHES TE, KHYIM BDAG, BYANG CHUB SEMS DPA' KHYIM
PAS SLONG BA MTHONG NA 'DU SHES GSUM PO

DE DAG BSKYED PAR BYA'O, ,KHYIM BDAG, GZHAN YANG BYANG CHUB SEMS
DPA' KHYIM PAS SLONG BA MTHONG NA 'DU SHES GSUM BSKYED PAR BYA
STE, GSUM GANG ZHE NA, SLONG BA LA G-YOG


@16A *, ,TU 'DU SHES PA DANG, BSDU BA'I DNGOS POS MI GTANG BAR
'DU SHES PA DANG, DAM PA MA YIN PA YONGS SU 'DZIN PA LAS 'BYUNG
BAR 'DU SHES PA STE, KHYIM BDAG,

BYANG CHUB SEMS DPA' KHYIM PAS SLONG BA MTHONG NA 'DU SHES GSUM
PO DE DAG BSKYED PAR BYA'O, ,KHYIM BDAG, GZHAN YANG BYANG CHUB
SEMS DPA' KHYIM PAS SLONG BA MTHONG NA 'DU

SHES GSUM BSKYED PAR BYA STE, GSUM GANG ZHE NA, 'DOD CHAGS DANG
BRAL BA'I 'DU SHES DANG, BYAMS PA BSGOM PA'I 'DU SHES DANG, GTI
MUG LA MI 'JUG PA'I 'DU SHES TE,

KHYIM BDAG, BYANG CHUB SEMS DPA' KHYIM PAS SLONG BA MTHONG NA 'DU
SHES GSUM PO DE DAG BSKYED PAR BYA'O, ,DE CI'I PHYIR ZHE NA,
KHYIM BDAG, 'DI LTAR BYANG CHUB SEMS DPA' KHYIM

PAS SLONG BA MTHONG NA 'DOD CHAGS DANG, ZHE SDANG DANG, GTI MUG
SRAB MOR 'GYUR RO, ,KHYIM BDAG, JI LTAR NA BYANG CHUB SEMS DPA'
KHYIM PAS SLONG BA MTHONG NA 'DOD CHAGS

DANG; ZHE SDANG DANG, GTI MUG SRAB MOR 'GYUR ZHE NA, GANG DE'I
DNGOS PO LA BTANG SNYOMS SHING YONGS SU GTONG BA 'DI NI DE'I 'DOD
CHAGS SRAB PA'O, ,GANG SLONG BA DE DAG LA BYAMS

PA NYE BAR BSGRUB PA 'DI NI DE'I ZHE SDANG SRAB PA'O, ,GANG DNGOS
PO 'DI BYIN NAS BLA NA MED PA YANG DAG PAR RDZOGS PA'I BYANG CHUB
TU YONGS SU BSNGO BA 'DI NI DE'I GTI MUG SRAB PA'O,,


@16B KHYIM BDAG, DE LTAR NA BYANG CHUB SEMS DPA' KHYIM PAS SLONG
BA MTHONG NA 'DOD CHAGS DANG, ZHE SDANG DANG, GTI MUG SRAB MOR
'GYUR RO, ,KHYIM BDAG, GZHAN YANG BYANG CHUB SEMS

DPA' KHYIM PAS SLONG BA MTHONG NA PHA ROL TU PHYIN PA DRUG BSGOM
PA YONGS SU RDZOGS PAR 'GYUR TE, KHYIM BDAG ,'DI LA BYANG CHUB
SEMS DPA' KHYIM PAS DNGOS PO GANG RUNG BA ZHIG

BSLANGS MA THAG TU DNGOS PO DE LA SEMS KYIS 'DZIN PAR MI BYED DE,
DE LTAR NA DE'I SBYIN PA'I PHA ROL TU PHYIN PA BSGOM PA YONGS SU
RDZOGS PAR 'GYUR RO, ,GANG BYANG CHUB KYI SEMS LA BRTEN

NAS YONGS SU GTONG STE, DE LTAR NA DE'I TSUL KHRIMS KYI PHA ROL
TU PHYIN PA BSGOM PA YONGS SU RDZOGS PAR 'GYUR RO, ,GANG SLONG BA
DE DAG LA BYAMS PA NYE BAR BSGRUB STE, MI KHRO ZHING GNOD

SEMS MI BYED DE, DE LTAR NA DE'I BZOD PA'I PHA ROL TU PHYIN PA
BSGOM PA YONGS SU RDZOGS PAR 'GYUR RO, ,GAL TE BYIN NA CI SPYAD
SNYAM DU 'DI LTAR SEMS G-YO BAS ZHUM PA MED DE, DE

LTAR NA DE'I BRTZON 'GRUS KYI PHA ROL TU PHYIN PA BSGOM PA YONGS
SU RDZOGS PAR 'GYUR RO, ,GANG SLONG BA LA BYIN TE BYIN NAS KYANG
GDUNG BA MED CING 'GYOD PA MED PA, GANG DU YANG DGA'

ZHING RAB TU MGU BA STE, BDE BA DANG, YID BDE BA SKYE ZHING, GANG
BYANG CHUB KYI SEMS LA GNAS NAS GTONG STE, DE LTAR NA DE'I BSAM
GTAN GYI PHA ROL TU PHYIN PA BSGOM PA YONGS SU


@17A *, ,RDZOGS PAR 'GYUR RO, ,BYIN NAS KYANG GANG CHOS THAMS CAD
MI DMIGS SHING RNAM PAR SMIN PA LA MI RE STE, JI LTAR MKHAS PA DE
DAG CHOS GANG LA YANG MNGON

PAR MA ZHEN NA, DE LTAR MNGON PA ZHEN PA MED PAS BLA NA MED PA
YANG DAG PAR RDZOGS PA'I BYANG CHUB TU YONGS SU BSNGO STE, DE
LTAR NA DE'I SHES RAB KYI PHA ROL TU PHYIN PA BSGOM PA

YONGS SU RDZOGS PAR 'GYUR RO, ,KHYIM BDAG, DE LTAR NA BYANG CHUB
SEMS DPA' KHYIM PAS SLONG BA MTHONG NA, PHA ROL TU PHYIN PA DRUG
BSGOM PA YONGS SU RDZOGS PAR 'GYUR

RO;; ,,BAM PO GNYIS PA, KHYIM BDAG, GZHAN YANG BYANG CHUB SEMS
DPA' KHYIM PA KHYIM NA GNAS PAS RJES SU CHAGS PA DANG, KHONG KHRO
BA MED

PAS 'JIG RTEN GYI CHOS BRGYAD LA MNYAM PA NYID THOB PAR BYA'O,
,DES LONGS SPYOD RNYED DAM, CHUNG MA RNYED DAM, BU RNYED DAM, NOR
RNYED DAM, 'BRU RNYED KYANG KHENGS PAR YANG

MI BYA; DGA' BAR YANG MI BYA, THAMS CAD MA 'BYOR KYANG DES ZHUM
PAR YANG MI BYA, YI MUG PAR YANG MI BYA YI, DES 'DI LTAR BRTAG
PAR BYA STE, 'DUS BYAS THAMS CAD NI SGYU

MA BYAS PA RNAM PAR BSGRUBS PAS SO SOR NYE BAR GNAS PA'I MTSAN
NYID DO, ,'DI LTA STE, PHA MA DANG, BU DANG, CHUNG MA DANG, BRAN
PHO DANG, BRAN MO DANG, LAS BYED PA DANG, ZHO


@17B SHAS 'TSO BA DANG, MDZA' BSHES DANG, BLON PO DANG, NYE DU
DANG, SNAG GI GNYEN MTSAMS DE DAG NI LAS KYI RNAM PAR SMIN PA LAS
GRUB PA YIN TE, DE DAG KYANG BDAG GI MA YIN, BDAG

KYANG DE DAG GI MA YIN NO, ,DE CI'I PHYIR ZHE NA, PHA MA LA SOGS
PA DE DAG NI BDAG GI MGON NAM, SKYABS SAM, DPUNG GNYEN NAM, GNAS
SAM, GLING NGAM, BDAG GAM, BDAG GI BA

MA YIN NO, ,GANG BDAG GI ZIN PA'I PHUNG PO DANG, KHAMS DANG, SKYE
MCHED DE DAG KYANG BDAG MA YIN, BDAG GI MA YIN NA, GANG BDAG GI
PHA MA LA SOGS PA DE DAG BDAG DANG BDAG

GIR 'GYUR BA DANG, BDAG KYANG DE DAG GI YIN PA LTA SMOS KYANG CI
DGOS, DE CI'I PHYIR ZHE NA, BDAG KYANG LAS BDAG GIR BYA BA LAS
KYI BGO SKAL LA SPYOD PA YIN TE, LAS DGE

BA'AM, SDIG PA'AM, GANG DANG GANG BYAS PA DE DANG DE NYID KYI BGO
SKAL LA SPYOD PAR 'GYUR, DE DANG DE NYID KYI 'BRAS BU SO SOR
MYONG NGO, ,DE DANG DE NYID KYI RNAM PAR SMIN PA LA SPYOD

DO; ;'DI DAG KYANG LAS BDAG GIR BYA BA LAS KYI BGO SKAL LA SPYOD
PA YIN TE, LAS DGE BA'AM, SDIG PA'AM, GANG DANG GANG BYAS PA DE
DANG DE NYID KYI BGO SKAL LA SPYOD PAR 'GYUR,

DE DANG DE DAG GI RNAM PAR SMIN PA SO SOR MYONG BAR 'GYUR, DE
DANG DE NYID KYI 'BRAS BU SO SOR MYONG BAR 'GYUR RO, ,DE DAG GI
PHYIR BDAG MI DGE BA'I LAS MNGON PAR 'DU BYA BA NI BDAG


@18A *, ,GI CHA MA YIN TE, 'DI DAG NI TSE 'DI LA BDE BA'I PHYIR
BDAG GIR BYA BA YIN GYI, TSE GZHAN LA BDE BA'I BDAG GIR BYA BA MA
YIN NO, ,BDAG GI GANG YIN PA DE LA

BDAG 'JUG PAR BYA STE, 'DI LTA STE, SBYIN PA DANG, DUL BA DANG,
YANG DAG PAR SDOM PA DANG, BZOD PA DANG, DES PA DANG, BRTZON
'GRUS DANG, BAG YOD PA DANG, BYANG CHUB KYI YAN

LAG SDUD CING MNGON PAR BSGRUB PA'I DGE BA DE NI BDAG GI YIN TE,
GANG DU BDAG 'GRO BAR 'GYUR BA'I LAM DER 'DI DAG KYANG 'GRO BAR
'GYUR RO SNYAM STE, DE SROG GI PHYIR RAM, BU

DANG CHUNG MA'I PHYIR YANG SDIG PA'I LAS MNGON PAR 'DU MI BYED
DO, ,KHYIM BDAG ,BYANG CHUB SEMS DPA' KHYIM PA KHYIM NA GNAS PA
DES RANG GI CHUNG MAL 'DU SHES GSUM BSKYED

PAR BYA STE, GSUM GANG ZHE NA, MI RTAG PA'I 'DU SHES DANG, MI
BRTAN PA'I 'DU SHES DANG, 'GYUR BA'I 'DU SHES TE, KHYIM BDAG,
BYANG CHUB SEMS DPA' KHYIM PAS RANG GI CHUNG

MA LA 'DU SHES GSUM PO DE DAG BSKYED PAR BYA'O, ,KHYIM BDAG,
GZHAN YANG BYANG CHUB SEMS DPA' KHYIM PAS RANG GI CHUNG MA LA 'DU
SHES GSUM BSKYED PAR BYA STE, GSUM GANG

ZHE NA; 'DI NI DGA' ZHING RTZE BA'I GROGS YIN GYI, 'DI NI 'JIG
RTEN PHA ROL GYI GROGS NI MA YIN NO, ,'DI NI BZA' BA DANG BTUNG
BA'I GROGS YIN GYI, 'DI NI LAS KYI RNAM PAR


@18B SMIN PA MYONG BA'I GROGS NI MA YIN NO, ,'DI NI BDE BA'I
GROGS YIN GYI, 'DI NI SDUG BSNGAL GYI GROGS NI MA YIN NO SNYAM PA
STE, KHYIM BDAG, BYANG CHUB SEMS DPA' KHYIM PAS RANG GI

CHUNG MA LA 'DU SHES GSUM PO DE DAG BSKYED PAR BYA'O, ,KHYIM
BDAG, GZHAN YANG BYANG CHUB SEMS DPA' KHYIM PAS RANG GI CHUNG MA
LA 'DU SHES GSUM BSKYED PAR BYA STE, GSUM GANG

ZHE NA; MI GTZANG BAR 'DU SHES PA DANG, DRI NGA BAR 'DU SHES PA
DANG, MI MTHUN PAR 'DU SHES PA'O, ,KHYIM BDAG, GZHAN YANG BYANG
CHUB SEMS DPA' KHYIM PAS RANG GI CHUNG MA LA 'DU

SHES GSUM BSKYED PAR BYA STE, GSUM GANG ZHE NA, DGRAR 'DU SHES PA
DANG, GSHED MAR 'DU SHES PA DANG, PHYIR RGOL BAR 'DU SHES PA'O,
,KHYIM BDAG, GZHAN YANG BYANG CHUB

SEMS DPA' KHYIM PAS RANG GI CHUNG MA LA 'DU SHES GSUM BSKYED PAR
BYA STE, GSUM GANG ZHE NA, SHA ZA MOR 'DU SHES PA DANG, SRIN MOR
'DU SHES PA DANG, GZUGS MI SDUG PAR

'DU SHES PA'O, ,KHYIM BDAG ,GZHAN YANG BYANG CHUB SEMS DPA' KHYIM
PAS RANG GI CHUNG MA LA 'DU SHES GSUM BSKYED PAR BYA STE, GSUM
GANG ZHE NA, DGANG DKA' BAR 'DU

SHES PA DANG, GTING DU 'DU SHES PA DANG, BYAS PA MI GZO BAR 'DU
SHES PA'O, ,KHYIM BDAG, GZHAN YANG BYANG CHUB SEMS DPA' KHYIM PAS
RANG GI CHUNG MA LA 'DU SHES GSUM


@19A *, ,BSKYED PAR BYA STE, GSUM GANG ZHE NA, SEMS CAN DMYAL BAR
'GRO BAR 'DU SHES PA DANG, DUD 'GRO'I SKYE GNAS SU 'GRO BAR 'DU
SHES PA DANG, GSHIN RJE'I

'JIG RTEN DU 'GRO BAR 'DU SHES PA'O, ,KHYIM BDAG, GZHAN YANG
BYANG CHUB SEMS DPA' KHYIM PAS RANG GI CHUNG MA LA 'DU SHES GSUM
BSKYED PAR BYA STE, GSUM GANG ZHE NA, KHUR DU

'DU SHES PA DANG, SRID PAR 'DU SHES PA DANG, SRID PAR YONGS SU
'DZIN PAR 'DU SHES PA'O, ,KHYIM BDAG, GZHAN YANG BYANG CHUB SEMS
DPA' KHYIM PAS RANG GI CHUNG MA LA 'DU SHES

GSUM BSKYED PAR BYA STE, GSUM GANG ZHE NA, BDAG GI BA MA YIN PAR
'DU SHES PA DANG, YONGS SU 'DZIN PA MED PAR 'DU SHES PA DANG,
BRNYAN MAR 'DU SHES PA'O, ,KHYIM BDAG

GZHAN YANG BYANG CHUB SEMS DPA' KHYIM PAS RANG GI CHUNG MA LA 'DU
SHES GSUM BSKYED PAR BYA STE, GSUM GANG ZHE NA, LUS KYIS NYE BAR
SPYOD PA'I GNAS SU 'DU SHES PA DANG, NGAG

GIS NYES PAR SPYOD PA'I GNAS SU 'DU SHES PA DANG, YID KYIS NYES
PAR SPYOD PA'I GNAS SU 'DU SHES PA'O, ,KHYIM BDAG, GZHAN YANG
BYANG CHUB SEMS DPA' KHYIM PAS RANG GI

CHUNG MA LA 'DU SHES GSUM BSKYED PAR BYA STE, GSUM GANG ZHE NA,
'DOD PA'I RNAM PAR RTOG PA'I GNAS SU 'DU SHES PA DANG, GNOD SEMS
KYI RNAM PAR RTOG PA'I GNAS SU 'DU


@19B SHES PA DANG, RNAM PAR 'TSE BA'I RNAM PAR RTOG PA'I GNAS SU
'DU SHES PA'O, ,KHYIM BDAG, GZHAN YANG BYANG CHUB SEMS DPA' KHYIM
PAS RANG GI CHUNG MA LA 'DU SHES GSUM BSKYED PAR

BYA STE; GSUM GANG ZHE NA, KHRI MON DU 'DU SHES PA DANG, GSOD PAR
'DU SHES PA DANG, 'CHING BAR 'DU SHES PA'O, ,KHYIM BDAG, GZHAN
YANG BYANG CHUB SEMS DPA' KHYIM PAS RANG GI CHUNG

MA LA 'DU SHES GSUM BSKYED PAR BYA STE, GSUM GANG ZHE NA, TSUL
KHRIMS KYI BAR DU GCOD PAR 'DU SHES PA DANG, TING NGE 'DZIN GYI
BAR DU GCOD PAR 'DU SHES PA DANG, SHES RAB KYI BAR

DU GCOD PAR 'DU SHES PA'O, ,KHYIM BDAG, GZHAN YANG BYANG CHUB
SEMS DPA' KHYIM PAS RANG GI CHUNG MA LA 'DU SHES GSUM BSKYED PAR
BYA STE, GSUM GANG ZHE NA, KHOG TSER 'DU SHES

PA DANG, SNYIR 'DU SHES PA DANG, RGYAR 'DU SHES PA'O, ,KHYIM
BDAG, GZHAN YANG BYANG CHUB SEMS DPA' KHYIM PAS RANG GI CHUNG MA
LA 'DU SHES GSUM BSKYED PAR BYA STE, GSUM GANG ZHE

NA; YAMS KYI NAD DU 'DU SHES PA DANG, GNOD PAR 'DU SHES PA DANG,
NAD 'GO BAR 'DU SHES PA'O, ,KHYIM BDAG, GZHAN YANG BYANG CHUB
SEMS DPA' KHYIM PAS RANG GI CHUNG MA LA

'DU SHES GSUM BSKYED PAR BYA STE, GSUM GANG ZHE NA, 'THAB PAR 'DU
SHES PA DANG, BYUR DU 'DU SHES PA DANG, SER BAR 'DU SHES PA'O,
,KHYIM BDAG, GZHAN YANG BYANG CHUB SEMS


@20A *, ,DPA' KHYIM PAS RANG GI CHUNG MA LA 'DU SHES GSUM BSKYED
PAR BYA STE, GSUM GANG ZHE NA, NAD DU 'DU SHES PA DANG, RGA BAR
'DU SHES PA DANG, 'CHI BAR

'DU SHES PA'O, ,KHYIM BDAG, GZHAN YANG BYANG CHUB SEMS DPA' KHYIM
PAS RANG GI CHUNG MA LA 'DU SHES GSUM BSKYED PAR BYA STE, GSUM
GANG ZHE NA, BDUD DU 'DU SHES PA DANG,

BDUD LA BRTEN PAR 'DU SHES PA DANG, 'JIG PAR 'DU SHES PA'O,
,KHYIM BDAG, GZHAN YANG BYANG CHUB SEMS DPA' KHYIM PAS RANG GI
CHUNG MA LA 'DU SHES GSUM BSKYED PAR

BYA STE; GSUM GANG ZHE NA, MYA NGAN DU 'DU SHES PA DANG, SMRE
SNGAGS 'DON PAR 'DU SHES PA DANG, SDUG BSNGAL BA DANG, YID MI BDE
BA DANG, 'KHRUG PAR 'DU SHES PA'O, ,KHYIM

BDAG, GZHAN YANG BYANG CHUB SEMS DPA' KHYIM PAS RANG GI CHUNG MA
LA 'DU SHES GSUM BSKYED PAR BYA STE, GSUM GANG ZHE NA, SPYANG MO
CHEN MOR 'DU SHES PA DANG, CHU SRIN CHEN

MOR 'DU SHES PA DANG, BYI LA CHEN MOR 'DU SHES PA'O, ,KHYIM BDAG,
GZHAN YANG BYANG CHUB SEMS DPA' KHYIM PAS RANG GI CHUNG MA LA 'DU
SHES GSUM BSKYED PAR BYA STE,

GSUM GANG ZHE NA, SBRUL NAG MOR 'DU SHES PA DANG, CHU SRIN BYIS
PA GSOD PAR 'DU SHES PA DANG, MDANGS 'PHROG PAR 'DU SHES PA'O,
,KHYIM BDAG, GZHAN YANG BYANG CHUB


@20B SEMS DPA' KHYIM PAS RANG GI CHUNG MA LA 'DU SHES GSUM BSKYED
PAR BYA STE, GSUM GANG ZHE NA, MGON MED PAR 'DU SHES PA DANG,
SKYABS MED PAR 'DU SHES PA DANG, GNAS MED PAR

'DU SHES PA'O, ,KHYIM BDAG, GZHAN YANG BYANG CHUB SEMS DPA' KHYIM
PAS RANG GI CHUNG MA LA 'DU SHES GSUM BSKYED PAR BYA STE, GSUM
GANG ZHE NA, GANG BAR 'DU SHES PA DANG, BRI BAR

'DU SHES PA DANG, NA BAR 'DU SHES PA'O, ,KHYIM BDAG, GZHAN YANG
BYANG CHUB SEMS DPA' KHYIM PAS RANG GI CHUNG MA LA 'DU SHES GSUM
BSKYED PAR BYA STE, GSUM GANG ZHE NA, CHOM

RKUN DU 'DU SHES PA DANG, BTZON SRUNG DU 'DU SHES PA DANG, SEMS
CAN DMYAL BA'I SRUNG MAR 'DU SHES PA'O, ,KHYIM BDAG, GZHAN YANG
BYANG CHUB SEMS DPA' KHYIM PAS RANG GI CHUNG MA

LA 'DU SHES GSUM BSKYED PAR BYA STE, GSUM GANG ZHE NA, CHU BOR
'DU SHES PA DANG, SBYOR BAR 'DU SHES PA DANG, MDUD PAR 'DU SHES
PA'O, ,KHYIM BDAG, GZHAN YANG BYANG CHUB

SEMS DPA' KHYIM PAS RANG GI CHUNG MA LA 'DU SHES GSUM BSKYED PAR
BYA STE, GSUM GANG ZHE NA, 'DAM DU 'DU SHES PA DANG, CHAGS PAR
'DU SHES PA DANG, KLONG DU 'DU SHES PA'O,,

KHYIM BDAG, GZHAN YANG BYANG CHUB SEMS DPA' KHYIM PAS RANG GI
CHUNG MA LA 'DU SHES GSUM BSKYED PAR BYA STE, GSUM GANG ZHE NA,
THAG PAR 'DU SHES PA DANG, KHONG SGRIL DU 'DU


@21A *, ,SHES PA DANG, RNYONG DU 'DU SHES PA'O, ,KHYIM BDAG,
GZHAN YANG BYANG CHUB SEMS DPA' KHYIM PAS RANG GI CHUNG MA LA 'DU
SHES GSUM BSKYED PAR BYA STE,

GSUM GANG ZHE NA, ME MA MUR DU 'DU SHES PA DANG, RTZVA ME'I SGRON
MA LTAR 'DU SHES PA DANG, CHU GRI LTA BUR 'DU SHES PA'O, ,KHYIM
BDAG, GZHAN YANG BYANG CHUB SEMS DPA' KHYIM

PAS RANG GI CHUNG MA LA 'DU SHES GSUM BSKYED PAR BYA STE, GSUM
GANG ZHE NA, DON MED PAR 'DU SHES PA DANG, TSER MAR 'DU SHES PA
DANG, DUG TU 'DU SHES PA'O, ,KHYIM BDAG

GZHAN YANG BYANG CHUB SEMS DPA' KHYIM PAS RANG GI CHUNG MA LA 'DU
SHES GSUM BSKYED PAR BYA STE, GSUM GANG ZHE NA, LHAG PAR SGRO
'DOGS PAR 'DU SHES PA DANG, LHAG

PAR KUN TU GOS PAR BYED PAR 'DU SHES PA DANG, LHAG PAR CHAGS PAR
'DU SHES PA'O, ,KHYIM BDAG ,GZHAN YANG BYANG CHUB SEMS DPA' KHYIM
PAS RANG GI CHUNG MA LA 'DU

SHES GSUM BSKYED PAR BYA STE, GSUM GANG ZHE NA, SHAR GNYER BAR
'DU SHES PA DANG, CHAD PA GCOD PAR 'DU SHES PA DANG, MTSON CHA
'DZIN PAR 'DU SHES PA'O, ,KHYIM

BDAG, GZHAN YANG BYANG CHUB SEMS DPA' KHYIM PAS RANG GI CHUNG MA
LA 'DU SHES GSUM BSKYED PAR BYA STE, GSUM GANG ZHE NA, 'GYED PAR
'DU SHES PA DANG, RTZOD PAR 'DU


@21B SHES PA DANG, MTSANG 'DRU BAR 'DU SHES PA'O, ,KHYIM BDAG,
GZHAN YANG BYANG CHUB SEMS DPA' KHYIM PAS RANG GI CHUNG MA LA 'DU
SHES GSUM BSKYED PAR BYA STE, GSUM GANG ZHE NA, MI

SDUG PA DANG PHRAD PAR 'DU SHES PA DANG, SDUG PA DANG BRAL BAR
'DU SHES PA DANG, NYAM NGA BAR 'DU SHES PA'O, ,MDOR NA 'THAB MO'I
DRI MAR 'DU SHES PA DANG, 'THAB MO'I RNYOG PA THAMS CAD

DU 'DU SHES PA DANG, GNOD PA THAMS CAD KYI RGYUR GYUR PAR 'DU
SHES PA DANG, MI DGE BA THAMS CAD KYI RTZA BAR 'DU SHES BSKYED
PAR BYA'O, ,KHYIM BDAG, GZHAN YANG BYANG CHUB SEMS

DPA' KHYIM PA KHYIM NA GNAS PAS 'DI LTA BU'I 'DU SHES YID LA BYED
PAS RANG GI CHUNG MA LA BRTAG PAR BYA'O, ,KHYIM BDAG, GZHAN YANG
BYANG CHUB SEMS DPA' KHYIM PAS BU LA LHAG

PAR SDUG PA'I SEMS BSKYED PAR MI BYA'O, ,KHYIM BDAG, GAL TE DES
BU LA LHAG PAR SDUG PA'I SEMS BSKYED LA, DE BZHIN DU SEMS CAN
GZHAN DAG LA MA YIN NA, DES SPYO BA GSUM

GYIS RANG GI SEMS LA SPYO BAR BYA STE, GSUM GANG ZHE NA, BYANG
CHUB NI SEMS SNYOMS PA'I BYANG CHUB SEMS DPA'I YIN GYI, SEMS MI
SNYOMS PA'I MA YIN NO, ,BYANG CHUB NI YANG DAG

PAR SBYOR BA'I BYANG CHUB SEMS DPA'I YIN GYI, LOG PAR SPYOD PA'I
NI MA YIN NO, ,BYANG CHUB NI THA DAD PA MED PAR SPYOD PA'I BYANG
CHUB SEMS DPA'I YIN GYI, THA DAD DU SPYOD PA'I NI MA


@22A *, ,YIN PA STE, SPYO BA GSUM PO DE DAG GIS RANG GI SEMS LA
SPYOS NAS BU DE LA MI SDUG PA'I 'DU SHES BSKYED PAR BYA STE, 'DI
NI MI SDUG PA STE, BDAG GI SNYING DU

SDUG PA MA YIN NA, GANG BDAG GI DE'I DON DU BU DE LA NI LHAG PAR
SDUG PA BSKYED LA, SEMS CAN GZHAN LA NI DE LTAR MA YIN NA SANGS
RGYAS KYIS BKA' STZAL BA'I BSLAB PA DANG 'GAL

BAR 'GYUR RO, ,BDAG GIS DE'I PHYIR DGE BA'I RTZA BA LA YANG GNOD
PAR BYAS, SROG LA YANG BAG MED DE GNOD PAR GYUR PAS 'DI NI BDAG
LA GNOD PAR BYED PA'O, ,BDAG DE'I PHYIR

BYANG CHUB KYI LAM DANG MI MTHUN PA'I LAM LA SPYOD PAS 'DI NI
BDAG LA PHYIR RGOL BA'O SNYAM DU 'DU SHES GSUM PO DE DAG BSKYED
PAR BYA'O, ,DES BU DE RGYUR BYAS TE, JI LTA JI LTA BUR

DE LA SDUG PAR SEMS PA DANG LDAN PA BZHIN DU SEMS CAN THAMS CAD
LA BYAMS PA BSKYED PA DANG, BDAG PHANGS PAR SEMS PA DANG LDAN PA
BZHIN DU BYAMS PA BSKYED PA DE LTA DE

LTA BUR DES SEMS BSKYED PAR BYA'O, ,DES YANG 'DI LTAR 'DI YANG
GUD NAS 'ONGS LA, BDAG KYANG GUD NAS 'ONGS MOD KYI, SEMS CAN
THAMS CAD KYANG SNGON BDAG GI BUR GYUR

LA; BDAG KYANG SEMS CAN THAMS CAD KYI BUR GYUR TE, 'DI LA NI BDAG
GI'AM, GZHAN GYI'AM, SU'I SEMS CAN GANG YANG MED DO SNYAM DU TSUL
BZHIN BRTAG PAR BYA'O, ,DE CI'I


@22B PHYIR ZHE NA, MI MTHUN PA'I PHYIR TE, 'GRO BA LNGA RNAMS SU
MDZA' BA LAS KYANG MI MDZA' BAR 'GYUR BAR BDAG NI JI LTAR SU DANG
YANG MDZA' BA'AM, MI MDZA' BAR MI 'GYUR BA DE LTAR BYA'O, ,

DE CI'I PHYIR ZHE NA, MI MDZA' BA BZUNG NA NI THAMS CAD KYI THAMS
CAD DU BYED MI 'DOD PAR 'GYUR, MDZA' BA BZUNG NA NI HA CANG BYED
'DOD PAR 'GYUR TE, RJES SU CHAGS PA DANG, KHONG KHRO

BA'I SEMS GNYIS KYIS NI CHOS MNYAM PA NYID KHONG DU CHUD PAR BYED
MI NUS SO, ,DE CI'I PHYIR ZHE NA, MI MNYAM PA SPYOD PA NI MI
MNYAM PA'I 'GRO BAR 'GYUR, MNYAM PAR SPYOD PA NI MNYAM

PAR 'GYUR BA'O, ,RJES SU CHAGS PA DANG, KHONG KHRO BA'I SEMS DE
LA BDAG GIS NI MI MNYAM PAR SPYOD PAR MI BYA'I, SEMS CAN THAMS
CAD LA MNYAM PAR SPYOD NA THAMS CAD MKHYEN

PA KHONG DU CHUD PAR 'GYUR RO, ,KHYIM BDAG, DE LTAR BYANG CHUB
SEMS DPA' KHYIM PAS DNGOS PO GANG LA YANG BDAG GI SNYAM DU YONGS
SU GZUNG BAR MI BYA, CHAGS PAR MI BYA'O, ,G-YO

DANG; SRED PA'I BAG LA NYAL MI BYA'O, ,KHYIM BDAG, GAL TE BYANG
CHUB SEMS DPA' KHYIM PA'I DRUNG DU SLONG MO BA 'ONGS LA DNGOS PO
ZHIG BSLANGS PA LAS, GAL TE DES DNGOS PO MA

BTANG NA DES 'DI LTAR DNGOS PO 'DI BTANG YANG RUNG, MA BTANG YANG
RUNG STE, BDAG NI DNGOS PO 'DI DANG GDON MI ZA BAR 'BRAL BAR YANG
'GYUR, MI 'DOD BZHIN DU 'CHI BAR YANG


@23A *, ,'GYUR ZHING, DNGOS PO 'DIS KYANG BDAG 'DOR, BDAG GIS
KYANG DNGOS PO 'DI 'DOR GYI, DNGOS PO 'DI BTANG LA YID DGA' BA
DANG SNYING PO BLANGS TE, 'CHI BA'I DUS

BYA'O; ;'DI YONGS SU BTANG NA BDAG 'CHI BA'I DUS KYI TSE SEMS KUN
NAS ZIN TE GNAS PAR MI 'GYUR, 'DIS NI BDAG 'CHI BA'I DUS KYI TSE
DGA' BA DANG, MCHOG TU DGA' BA DANG, RANGS

PA DANG, 'GYOD PA MED PA SKYE BAR 'GYUR SNYAM DU SEMS NGES PAR
BSAM PAR BYA'O, ,GAL TE DE LTAR BSAMS KYANG DNGOS PO DE GTONG MA
NUS NA DES SLONG BA LA KUN GO BAR BYA BA GSUM

GYIS GO BAR BYA STE, BDAG NI DA DUNG MTHU CHUNG ZHING DGE BA'I
RTZA BA YONGS SU MA SMIN TE, THEG PA CHEN PO LA LAS DANG PO DANG,
BDAG NI MI GTONG BA LA SEMS KYI DBANG DU GYUR PA DANG, BDAG

NI NYE BAR LEN PA'I LTA BA DANG BCAS PA DANG, BDAG TU 'DZIN PA
DANG BDAG GIR 'DZIN PA LA GNAS PA LAGS KYI, SKYES BU DAM PA BZOD
PAR MDZAD CING YONGS SU GDUNG BAR MI MDZAD DU

GSOL, JI LTAR KHYOD DANG SEMS CAN THAMS CAD KYI BSAM PA YONGS SU
RDZOGS PAR 'GYUR BA DE LTAR BDAG GIS BGYI'O, ,DE LTAR BSGRUB BO,
,DE LTAR BRTZON 'GRUS RTZOM MO ZHES KHYIM

BDAG DE LTAR BYANG CHUB SEMS DPA' KHYIM PAS SLONG BA LA KUN GO
BAR BYA BA GSUM GYIS GO BAR BYA'O, ,KHYIM BDAG, GZHAN YANG BYANG
CHUB SEMS DPA' KHYIM PA KHYIM NA GNAS PAS


@23B RGYUN MI 'CHAD PAR YONGS SU BSNGO BA LA MKHAS PAR BYA STE,
GAL TE DE STON PA 'DAS PA'I GSUNG RAB YOD LA, SANGS RGYAS 'BYUNG
BA YANG MED, CHOS STON PA YANG MED, 'PHAGS PA'I DGE 'DUN

DANG PHRAD PA YANG MED PAR GYUR NA, DES PHYOGS BCU'I SANGS RGYAS
THAMS CAD LA PHYAG BYAS TE, GANG DE DAG GI SNGON GYI SPYOD PA
DANG, MTSUNGS PAR SPYOD PA DANG, DGE BA SPYOD PA DANG, BSAM

PA DANG, LHAG PA'I BSAM PA PHUN SUM TSOGS PA DANG, BYANG CHUB
THOB PA RNAMS KYI SANGS RGYAS KYI CHOS THAMS CAD YONGS SU GRUB PA
DE DES RJES SU DRAN PAR BYA, RJES SU YI RANG BAR BYA'O, ,

DES YANG 'DI LTAR NYIN LAN GSUM, MTSAN LAN GSUM DU LUS KYI LAS
YONGS SU DAG PA DANG, NGAG GI LAS YONGS SU DAG PA DANG, YID KYI
LAS YONGS SU DAG PA DANG, GTZANG MA DANG,

BSAM PA DAG PA DANG, BYAMS PA BSGOM PA LA MKHAS PA DANG, GOS
GTZANG MA DANG, NGO TSA SHES SHING KHREL YOD PAS LEGS PAR BRGYAN
PA DANG, BSOD NAMS KYI TSOGS DGE BA'I RTZA BA

BSAGS PA DANG, MDZES PA DANG, BYANG CHUB KYI SEMS LA RAB TU DGA'
BA DANG, DES PA DANG, 'GROGS NA BDE BA DANG, LEGS PAR BYA BA'I
LAS BYED PA DANG, GUS PA DANG BCAS PA

DANG; BKA' BLO BDE BA DANG, NGA RGYAL DANG, RGYAGS PA DANG, DREGS
BAS YANG DAG PAR CHAD PAS MI DGE BA'I LAS KYI NYES PA THAMS CAD
BSHAGS PA DANG, PHYIN CHAD KYANG BSDAM PA


@24A *, ,DANG; BSOD NAMS THAMS CAD KYI RJES SU YI RANG BA DANG,
MTSAN BSAGS PA RAB TU RDZOGS PAR BYA BA DANG, SANGS RGYAS THAMS
CAD LA CHOS KYI 'KHOR LO RAB TU

BSKOR BAR GSOL BA GDAB PA DANG, CHOS THAMS CAD BZUNG BA DANG,
SANGS RGYAS KYI ZHING DPAG TU MED PA RNAMS SU TSE YONGS SU BSRUNG
BA'I PHYIR PHUNG PO GSUM PA'I CHOS KYI RNAM GRANGS KHA

TON DU BYA'O, ,KHYIM BDAG, GZHAN YANG BYANG CHUB SEMS DPA' KHYIM
PA KHYIM NA GNAS PAS YAN LAG BRGYAD DANG LDAN PA'I BSNYEN PAR
GNAS PA BLANG BAR BYA'O, ,DES DGE SBYONG DANG BRAM

ZE TSUL KHRIMS DANG LDAN PA YON TAN DANG LDAN PA'I DGE BA'I CHOS
DANG LDAN PA RNAMS LA BSNYEN PAR BYA, BSTEN PAR BYA, BSNYEN BKUR
BYA'O, ,DE DAG LA BSNYEN CING BSTEN TE, BSNYEN BKUR

BYED CING SPYOD PA LA, 'KHRUL PA MED PAR RANG GI NYES PA MTHONG
BAR BYA'O, ,DES DGE SBYONG GI SPYOD PA LAS NYAMS PA'I DGE SLONG
MTHONG NA YANG MI GUS PA'I BAG CUNG ZAD KYANG MI BYA STE, 'DI

LTAR BCOM LDAN 'DAS DE BZHIN GSHEGS PA DGRA BCOM PA YANG DAG PAR
RDZOGS PA'I SANGS RGYAS RNYOG PA MED PA, NYON MONGS PA'I RNYOG PA
THAMS CAD DANG BRAL BA DE'I DUR SMRIG NI

TSUL KHRIMS KYIS YONGS SU BSGOS PA, TING NGE 'DZIN DANG, SHES RAB
DANG, RNAM PAR GROL BA DANG, RNAM PAR GROL BA'I YE SHES MTHONG
BAS YONGS SU BSGOS PA 'DI DAG YIN TE,


@24B 'DI NI 'PHAGS PA RNAMS KYI DRANG SRONG GI RGYAL MTSAN YIN NO
SNYAM DU SEMS BSKYED PAR BYA'O, ,DES DE DAG LA RAB TU GUS PA
BSKYED NAS DGE SLONG DE LA SNYING RJE CHEN PO BSKYED PAR BYA'O,
,SDIG PA'I

SPYOD PA 'DI NI MA LEGS SO, ,KUN NAS NYON MONGS PA 'DI NI MA LEGS
SO, ,'DI LTAR BCOM LDAN 'DAS DE BZHIN GSHEGS PA DGRA BCOM PA YANG
DAG PAR RDZOGS PA'I SANGS RGYAS DUL BA, ZHI

BA; SBAS PA, CANG SHES PA DE'I DRANG SRONG GI RGYAL MTSAN BGOS
KYANG 'DI NI MA BYANG, MA ZHI, MA SBAS, MA DUL BA STE, CANG SHES
PA MA YIN PA'I SPYOD PA SPYOD DO, ,BCOM LDAN 'DAS, DES

MA BSLABS PA LA MA BRNYAS SHIG CES GSUNGS PAS NA, 'DIS NYES PA MA
YIN GYI, NYON MONGS PAS GANG GIS MI DGE BA 'DI DAG STON PAS NYON
MONGS PAS NYES PA'O; ;SANGS RGYAS

BCOM LDAN 'DAS RNAMS KYIS BSTAN PA NI 'BYUNG BA DANG BCAS PA YIN
PAS GANG NYON MONGS PA 'DI DAG KHONG DU CHUD NAS TSUL BZHIN SO
SOR RTOG NA DANG PO'I 'BRAS BU THOB PAR 'GYUR TE,

DE BLA NA MED PA YANG DAG PAR RDZOGS PA'I BYANG CHUB TU NGES PAR
'GYUR BA'I GNAS YOD DO, ,DE CI'I PHYIR ZHE NA, 'DI LTAR NYON
MONGS PA RNAMS NI YE SHES KYIS BSAL BA YIN PAS NA,

BCOM LDAN 'DAS KYIS KYANG GANG ZAG GIS GANG ZAG LA TSOD GZUNG BAR
MI BYA STE, GANG ZAG GIS GANG ZAG LA TSOD BZUNG NA NYAMS PAR
'GYUR RO ZHES GSUNGS PAS, DE BZHIN


@25A *, ,GSHEGS PA NI RAB TU MKHYEN PA, BDAG NI RAB TU SHES PA MA
YIN NO SNYAM NAS DES DGE SLONG DE LA GNOD SEMS MED PA DANG, ZHE
SDANG MED PA DANG, KHONG KHRO MED PA DANG,

KHRO BA MED PA'ANG BSKYED PAR BYA'O, ,KHYIM BDAG ,GZHAN YANG
BYANG CHUB SEMS DPA' KHYIM PA DE GTZUG LAG KHANG DU 'JUG PAR 'DOD
NA CANG SHES KYI SEMS DANG, LAS SU RUNG BA'I SEMS DANG,

GUS PA DANG BCAS PA DANG, ZHE SA DANG BCAS PA DANG, DAD PA DANG
BCAS PA DANG, RI MO DANG BCAS PA DANG, GTZUG LAG KHANG LA YAN LAG
LNGAS PHYAG BYAS LA, DE NAS GDOD GTZUG LAG KHANG GI NANG DU

'GRO BAR BYA'O, ,DES YANG 'DI LTAR BRTAG PAR BYA STE, 'DI NI
STONG PA NYID LA GNAS PA'I GNAS SO, ,MTSAN MA MED PA LA GNAS PA
DANG, SMON PA MED PA LA GNAS PA DANG, BYAMS PA DANG, SNYING

RJE DANG, DGA' BA DANG, BTANG SNYOMS LA GNAS PA'I GNAS SO, ,'DI
NI BSAM GTAN PA RNAMS KYI GNAS TE, GNAS THAMS CAD YANG DAG PAR
CHAD PA RNAMS KYI GNAS SO, ,'DI NI YANG DAG

PAR SONG BA RNAMS DANG, YANG DAG PAR ZHUGS PA RNAMS KYI GNAS SO,
,BDAG KYANG RDUL GYI GNAS KHYIM GYI GNAS NAS MNGON PAR BYUNG STE,
NAM ZHIG NA 'DI LTA BU SPYOD PAR 'GYUR, BDAG

KYANG NAM ZHIG NA GANG DGE 'DUN GYI LAS DANG, GSO SBYONG GI LAS
DANG, DGAG DBYE'I LAS DANG, 'DUD PA'I LAS DE LA GNAS PAR 'GYUR
SNYAM NAS, DES 'DI LTAR RAB TU 'BYUNG BA'I


@25B SEMS LA DGA' BAR BYA'O, ,BYANG CHUB SEMS DPA' KHYIM NA GNAS
TE BLA NA MED PA YANG DAG PAR RDZOGS PA'I BYANG CHUB MNGON PAR
SANGS RGYAS PA NI GANG YANG MED DE, DE DAG THAMS CAD KYANG KHYIM

GYI GNAS NAS MNGON PAR BYUNG NAS DGON PA LA SEMS, DGON PA LA
GZHOL, DGON PAR SONG NAS BLA NA MED PA YANG DAG PAR RDZOGS PA'I
BYANG CHUB MNGON PAR RDZOGS PAR SANGS RGYAS SO, ,

TSOGS DE YANG DAG PAR BSGRUBS SO, ,KHYIM NA GNAS PA NI KUN DU
GNOD PA STE RDUL BAB PA'O, ,RAB TU BYUNG BA NI SANGS RGYAS DANG,
DE'I NYAN THOS RNAMS KYIS BSNGAGS PA'O, ,KHYIM NA

GNAS PA NI NYES PA'I SKYON CHAGS PA MANG BA'O, ,RAB TU BYUNG BA
NI YON TAN PHUN SUM TSOGS PA MANG BA'O, ,KHYIM NA GNAS PA NI NYAM
NGA BA'O, ,RAB TU BYUNG BA NI BAG YANGS PA'O, ,KHYIM NA

GNAS PA NI YONGS SU 'DZIN PA'I DRI MA CAN NO, ,RAB TU BYUNG BA NI
YONGS SU 'DZIN PA LAS RNAM PAR GROL BA'O, ,KHYIM NA GNAS PA NI
NYES PAR SPYOD PA'I GZHI'O, ,RAB TU BYUNG BA NI LEGS

PAR SPYOD PA'I GZHI'O, ,KHYIM NA GNAS PA NI RDUL GYI NANG NA GNAS
PA'O, ,RAB TU BYUNG BA NI RDUL GYI NANG NA MI GNAS PA'O, ,KHYIM
NA GNAS PA NI 'DOD PA'I 'DAM DU BYING BA'O, ,RAB TU BYUNG

BA NI 'DOD PA'I 'DAM NAS 'BYIN PA'O, ,KHYIM NA GNAS PA NI BYIS
PA'I SKYE BO'I ZHUGS PA'O, ,RAB TU BYUNG BA NI SKYE BO MKHAS PA'I
ZHUGS PA'O, ,KHYIM NA GNAS PA NI 'TSO BA SBYANG BAR


@26A *, ,DKA' BA'O, ,RAB TU BYUNG BA NI 'TSO BA SBYANG BAR SLA
BA'O, ,KHYIM NA GNAS PA NI 'GRAN ZLA MANG BA'O, ,RAB TU BYUNG BA
NI 'GRAN ZLA MED PA'O, ,KHYIM NA GNAS PA NI

PHONGS PA MED PA'O, ,RAB TU BYUNG BA NI PHONGS PA MED PA'O,
,KHYIM NA GNAS PA NI MYA NGAN GYI GNAS SO, ,RAB TU BYUNG BA NI
DGA' BA'O, ,KHYIM NA GNAS PA NI NGAN SONG GI THEM SKAS SO, ,RAB

TU BYUNG BA NI MNGON PAR MTHO BA'I THEM SKAS SO, ,KHYIM NA GNAS
PA NI BCINGS PA'O, ,RAB TU BYUNG BA NI THAR PA'O, ,KHYIM NA GNAS
PA NI 'JIGS PA DANG BCAS PA'O, ,RAB TU BYUNG BA NI

'JIGS PA MED PA'O, ,KHYIM NA GNAS PA NI CHAD PA DANG BCAS PAR
SPYOD PA'O, ,RAB TU BYUNG BA NI CHAD PA MED PAR SPYOD PA'O,
,KHYIM NA GNAS PA NI MTSON CHA'I SPYOD PA DANG BCAS PA'O, ,

RAB TU BYUNG BA NI MTSON CHA MI SPYOD PA'O, ,KHYIM NA GNAS PA NI
YONGS SU GDUNG BA DANG BCAS PA'O, ,RAB TU BYUNG BA NI YONGS SU
GDUNG BA MED PA'O, ,KHYIM NA GNAS PA NI KUN TU TSOL BAS

SDUG BSNGAL BA'O, ,RAB TU BYUNG BA NI KUN TU TSOL BA MED PAS BDE
BA'O, ,KHYIM NA GNAS PA NI RGOD PA'O, ,RAB TU BYUNG BA NI NYE BAR
ZHI BA'O, ,KHYIM NA GNAS PA NI 'JUNGS PA'O, ,RAB TU

BYUNG BA NI MI 'JUNGS PA'O, ,KHYIM NA GNAS PA NI ZHEN PA'O, ,RAB
TU BYUNG BA NI MI ZHEN PA'O, ,KHYIM NA GNAS PA NI MA RABS SO,
,RAB TU BYUNG BA NI YA RABS SO, ,KHYIM NA GNAS PA NI


@26B KUN TU 'BAR BA'O, ,RAB TU BYUNG BA NI 'BAR BA ZHI BA'O,
,KHYIM NA GNAS PA NI GZHAN GYI DON TO, ,RAB TU BYUNG BA NI GNYI
GA'I DON TO, ,KHYIM NA GNAS PA NI DON CHUNG BA'O, ,RAB TU BYUNG
BA NI DON CHE

BA'O; ;KHYIM NA GNAS PA NI GZI CHUNG BA'O, ,RAB TU BYUNG BA NI
GZI CHE BA'O, ,KHYIM NA GNAS PA NI KUN NAS NYON MONGS PAS SDUG
BSNGAL BA'O, ,RAB TU BYUNG BA NI MNGON PAR 'BYUNG BAS BDE

BA'O; ;KHYIM NA GNAS PA NI TSER MA BSKYED PA'O, ,RAB TU BYUNG BA
NI TSER MA BSAL BA'O, ,KHYIM NA GNAS PA NI CHOS CHUNG NGU DANG
LDAN PA'O, ,RAB TU BYUNG BA NI CHOS CHEN PO DANG LDAN PA'O, ,

KHYIM NA GNAS PA NI 'DUL BA MA YIN PA BYED PA'O, ,RAB TU BYUNG BA
NI 'DUL BA BYED PA'O, ,KHYIM NA GNAS PA NI 'GYOD PA'O, ,RAB TU
BYUNG BA NI MI 'GYOD PA'O, ,KHYIM NA GNAS PA NI MCHI MA

DANG NU ZHO DANG KHRAG GI RGYA MTSO 'PHEL BA'O, ,RAB TU BYUNG BA
NI MCHI MA DANG NU ZHO DANG KHRAG GI RGYA MTSO SKEMS PA'O, ,KHYIM
NA GNAS PA NI SANGS RGYAS DANG, RANG SANGS RGYAS DANG, NYAN THOS

KYIS SMAD PA'O, ,RAB TU BYUNG BA NI SANGS RGYAS DANG, RANG SANGS
RGYAS DANG, NYAN THOS KYIS BSNGAGS PA'O, ,KHYIM NA GNAS PA NI
CHOG MI SHES PA'O, ,RAB TU BYUNG BA NI CHOG SHES PA'O, ,

KHYIM NA GNAS PA NI BDUD DGA' BA'O, ,RAB TU BYUNG BA NI BDUD MYA
NGAN BYED PA'O, ,KHYIM NA GNAS PA NI RNYOG PA CHEN PO'I MTHAR
THUG PAR 'GYUR BA'O, ,RAB TU BYUNG BA NI RNYOG PA THAMS CAD


@27A *, ,NYE BAR ZHI BA'I MTHAR THUG PA'O, ,KHYIM NA GNAS PA NI
KUN TU MA THUL BA'O, ,RAB TU BYUNG BA NI KUN TU THUL BA'O, ,KHYIM
NA GNAS PA NI BRAN GYI LAS BYED PA'O, ,RAB

TU BYUNG BA NI RJE BO BYED PA'O, ,KHYIM NA GNAS PA NI 'KHOR BA'I
MTHAR 'GYUR BA'O, ,RAB TU BYUNG BA NI MYA NGAN LAS 'DAS PA'I
MTHAR 'GYUR BA'O, ,KHYIM NA GNAS PA NI G-YANG SA'O, ,RAB TU

BYUNG BA NI G-YANG SA LAS 'DAS PA'O, ,KHYIM NA GNAS PA NI MUN NAG
GO ,RAB TU BYUNG BA NI SNANG BA'O, ,KHYIM NA GNAS PA NI DBANG PO
LA DBANG MI BYED PA'O, ,RAB TU BYUNG BA NI DBANG PO LA

DBANG BYED PA'O, ,KHYIM NA GNAS PA NI DREGS PA BSKYED PA'O, ,RAB
TU BYUNG BA NI DREGS PA 'DUL BA'O, ,KHYIM NA GNAS PA NI DAM PA MA
YIN PA BSKYED PA'O, ,RAB TU BYUNG BA NI DAM PA

BSKYED PA'O, ,KHYIM NA GNAS PA NI NGAN SONG BSKYED PA'O, ,RAB TU
BYUNG BA NI BDE 'GRO BSKYED PA'O, ,KHYIM NA GNAS PA NI BLTA BAR
MI 'OS PA'O, ,RAB TU BYUNG BA NI BLTA BAR 'OS PA'O, ,

KHYIM NA GNAS PA NI RTZOM PA CHE BA'O, ,RAB TU BYUNG BA NI RTZOM
PA CHUNG BA'O, ,KHYIM NA GNAS PA NI 'BRAS BU CHUNG BA'O, ,RAB TU
BYUNG BA NI 'BRAS BU CHE BA'O, ,KHYIM NA GNAS PA NI GYA GYU

CAN NO, ,RAB TU BYUNG BA NI DRANG BA'O, ,KHYIM NA GNAS PA NI YID
MI BDE BA'O, ,RAB TU BYUNG BA NI YID BDE BA DANG LDAN PA'O,
,KHYIM NA GNAS PA NI ZUG RDU DANG BCAS PA'O, ,RAB TU


@27B BYUNG BA NI ZUG RNGU PHYUNG BA'O, ,KHYIM NA GNAS PA NI NA
BA'O, ,RAB TU BYUNG BA NI NANG MED PAR BYED PA'O, ,KHYIM NA GNAS
PA NI CHOS RGAS PAR BYED PA'O, ,RAB TU BYUNG BA NI CHOS DAR BAR
BYED PA'O, ,KHYIM NA

GNAS PA NI BAG MED PAR BYED PA'O, ,RAB TU BYUNG BA NI BAG YOD PAR
BYED PA'O, ,KHYIM NA GNAS PA NI 'CHAL BA'I SHES RAB KYI 'BYUNG
GNAS SO, ,RAB TU BYUNG BA NI SHES RAB 'PHEL BA'O, ,KHYIM

NA GNAS PA NI SHES RAB KYI BAR CHAD BYED PA'O, ,RAB TU BYUNG BA
NI SHES RAB KYI SROG BYED PA'O, ,KHYIM NA GNAS PA NI SLU BA SO
SOR NYE BAR GNAS PA'O, ,RAB TU BYUNG BA NI MI SLU BAR SO SOR

NYE BAR GNAS PA'O, ,KHYIM NA GNAS PA NI BYED PA MANG BA'O, ,RAB
TU BYUNG BA NI BYED PA NYUNG BA'O, ,KHYIM NA GNAS PA NI DUG DANG
BCAS PA'I BTUNG BA LTA BU'O, ,RAB TU BYUNG BA NI BDUD RTZI DANG
BCAS

BA'I BTUNG BA LTA BU'O, ,KHYIM NA GNAS PA NI GNOD PA CAN NO, ,RAB
TU BYUNG BA NI GNOD PA MED PA'O, ,KHYIM NA GNAS PA NI 'DRES PA'O,
,RAB TU BYUNG BA NI MA 'DRES PA'O, ,KHYIM NA GNAS PA

NI KIM PA KA'I 'BRAS BU LTA BU'O, ,RAB TU BYUNG BA NI BDUD RTZI'I
'BRAS BU LTA BU'O, ,KHYIM NA GNAS PA NI MI SDUG PA DANG PHRAD PAR
BYED PA'O, ,RAB TU BYUNG BA NI MI SDUG PA DANG 'BRAL BAR BYED

PA'O; ;KHYIM NA GNAS PA NI SDUG PA DANG 'BRAL BAR BYED PA'O, ,RAB
TU BYUNG BA NI SDUG PA DANG PHRAD PAR BYED PA'O, ,KHYIM NA GNAS
PA NI GTI MUG GIS LCI BA'O, ,RAB TU BYUNG BA NI YE SHES


@28A *, ,KYIS YANG BA'O, ,KHYIM NA GNAS PA NI SBYOR BA RNAM PAR
'JIG PA'O, ,RAB TU BYUNG BA NI SBYOR BA RNAM PAR SBYONG BA'O,
,KHYIM NA GNAS PA NI BSAM PA RNAM PAR 'JIG

PA'O; ;RAB TU BYUNG BA NI BSAM PA RNAM PAR SBYONG BA'O, ,KHYIM NA
GNAS PA NI LHAG PA'I BSAM PA RNAM PAR 'JIG PA'O, ,RAB TU BYUNG BA
NI LHAG PA'I BSAM PA RNAM PAR SBYONG BA'O, ,KHYIM NA

GNAS PA NI DPUNG GNYEN MED PAR BYED PA'O, ,RAB TU BYUNG BA NI
DPUNG GNYEN BYED PA'O, ,KHYIM NA GNAS PA NI MGON MED PAR BYED
PA'O, ,RAB TU BYUNG BA NI MGON BYED PA'O, ,KHYIM NA

GNAS PA NI GNAS MED PAR BYED PA'O, ,RAB TU BYUNG BA NI GNAS BYED
PA'O, ,KHYIM NA GNAS PA NI SKYABS MED PA'O, ,RAB TU BYUNG BA NI
SKYABS BYED PA'O, ,KHYIM NA GNAS PA NI GNOD

SEMS MANG BA'O, ,RAB TU BYUNG BA NI BYAMS PA MANG BA'O, ,KHYIM NA
GNAS PA NI KHUR KHYER BA'O, ,RAB TU BYUNG BA NI KHUR BOR BA'O,
,KHYIM NA GNAS PA NI THUG PA MED PAR SPYOD PA'O, ,

RAB TU BYUNG BA NI SPYOD PA THAMS CAD MTHAR 'BYIN PA'O, ,KHYIM NA
GNAS PA NI KHA NA MA THO BA DANG BCAS PA'O, ,RAB TU BYUNG BA NI
KHA NA MA THO BA MED PA'O, ,KHYIM NA GNAS PA NI GDUNG

BAR 'GYUR BA'O, ,RAB TU BYUNG BA NI GDUNG BA MED PAR 'GYUR BA'O,
,KHYIM NA GNAS PA NI NYON MONGS PA DANG BCAS PA'O, ,RAB TU BYUNG
BA NI NYON MONGS PA MED PA'O, ,KHYIM NA


@28B GNAS PA NI ZANG ZING DANG BCAS PA'O, ,RAB TU BYUNG BA NI
ZANG ZING MED PA'O, ,KHYIM NA GNAS PA NI MNGON PA'I NGA RGYAL
DANG BCAS PA'O, ,RAB TU BYUNG BA NI MNGON PA'I NGA RGYAL MED
PA'O, ,KHYIM NA

GNAS PA NI NOR SNYING POR BYED PA'O, ,RAB TU BYUNG BA NI YON TAN
SNYING POR BYED PA'O, ,KHYIM NA GNAS PA NI YAMS KYI NAD DO, ,RAB
TU BYUNG BA NI YAMS KYI NAD ZHI BAR BYED PA'O, ,KHYIM NA GNAS

PA NI 'BRI BA'O, ,RAB TU BYUNG BA NI 'PHEL PA'O, ,KHYIM NA GNAS
PA NI RNYED PAR SLA BA'O, ,RAB TU BYUNG BA NI BSKAL PA BRGYA
STONG DU YANG RNYED PAR DKA' BA'O, ,KHYIM NA GNAS PA NI BYA SLA
BA'O, ,RAB

TU BYUNG BA NI BYA DKA' BA'O, ,KHYIM NA GNAS PA NI RGYUN PHYOGS
SU 'GRO BA'O, ,RAB TU BYUNG BA NI RGYUN LAS BZLOG STE 'GRO BA'O,
,KHYIM NA GNAS PA NI CHU BO'O, ,RAB TU BYUNG BA NI GZINGS SO, ,

KHYIM NA GNAS PA NI NYON MONGS PA'I CHU BO'O, ,RAB TU BYUNG BA NI
ZAM PA'O, ,KHYIM NA GNAS PA NI TSU ROL GYI NGOGS SO, ,RAB TU
BYUNG BA NI PHA ROL GYI NGOGS SO, ,KHYIM LA GNAS PA NI GLAGS

PA'O; ;RAB TU BYUNG BA NI GLAGS PA MED PA'O, ,KHYIM NA GNAS PA NI
SHAR GNYER BA'O, ,RAB TU BYUNG BA NI SHAR GNYER BA ZHI BA'O,
,KHYIM NA GNAS PA NI RGYAL PO'I NAN TUR BZHIN BYED

PA'O; ;RAB TU BYUNG BA NI SANGS RGYAS KYIS BSTAN PA BZHIN DU BYED
PA'O, ,KHYIM NA GNAS PA NI NYAM THAG PA'O, ,RAB TU BYUNG BA NI
NYAM THAG PA MED PA'O, ,KHYIM NA GNAS PA NI SDUG BSNGAL


@29A *, ,'BYUNG BA'O, ,RAB TU BYUNG BA NI BDE BA 'BYUNG BA'O,
,KHYIM NA GNAS PA NI SGANG BU'O, ,RAB TU BYUNG BA NI ZAB MO'O,
,KHYIM NA GNAS PA NI GROGS MED PA'O, ,RAB

TU BYUNG BA NI GROGS DKON PA'O, ,KHYIM NA GNAS PA NI CHUNG MA
DANG 'GROGS PA'O, ,RAB TU BYUNG BA NI MOS PA DANG 'GROGS PA'O,
,KHYIM NA GNAS PA NI RGYA DANG 'DRA BA'O, ,RAB TU BYUNG BA NI

RGYA DANG BRAL BA'O, ,KHYIM NA GNAS PA NI GZHAN LA GNOD PAR BYED
PA GCES SU RTZI BA'O, ,RAB TU BYUNG BA NI GZHAN LA PHAN 'DOGS PA
GCES SU RTZI BA'O, ,KHYIM NA GNAS PA NI ZANG ZING

GI SBYIN PA CHED CHER 'DZIN PA'O, ,RAB TU BYUNG BA NI CHOS KYI
SBYIN PA CHED CHER 'DZIN PA'O, ,KHYIM NA GNAS PA NI BDUD KYI
RGYAL MTSAN 'DZIN PA'O, ,RAB TU BYUNG BA NI SANGS RGYAS KYI RGYAL

MTSAN 'DZIN PA'O, ,KHYIM NA GNAS PA NI SDUG BSNGAL GYI GZHI 'DZIN
PA'O, ,RAB TU BYUNG BA NI SDUG BSNGAL GYI GZHI YANG DAG PAR 'JOMS
PA'O, ,KHYIM NA GNAS PA NI PHUNG PO RNAM

PAR 'PHEL BA'O, ,RAB TU BYUNG BA NI PHUNG PO THAMS CAD NGES PAR
'DOR BA'O, ,KHYIM NA GNAS PA NI THIBS PO'O, ,RAB TU BYUNG BA NI
THIBS PO LAS THAR PA YIN TE, KHYIM BDAG ,

DE LTAR BYANG CHUB SEMS DPA' KHYIM PAS RAB TU BYUNG BA LA GZHOL
BAR BYA'O, ,DES YANG 'DI LTAR GAL TE BDAG GIS NYI MA DU MAR
GANGG'A'I KLUNG GI BYE MA SNYED KYI MCHOD SBYIN


@29B BYAS TE, BDOG PA THAMS CAD YONGS SU GTANG BA BYAS PA DE DAG
THAMS CAD NI LEGS PAR BSHAD PA'I CHOS 'DUL BA LA RAB TU BYUNG
BA'I SEMS KYIS ZIL GYIS NON TO SNYAM DU SEMS BSKYED

PAR BYA'O, ,DE CI'I PHYIR ZHE NA, KHYIM BDAG MA DAD PA DANG, BYAS
PA MI GZO BA DANG, CHOM RKUN DANG, GDOL PA DANG, RGYAL PO'I
BKRABS PA DANG, BLUN PO'I YANG BA SBYIN PAR BYED DE ZANG ZING GI

SBYIN PA NI DMAN PA YIN NO, ,KHYIM BDAG, BYANG CHUB SEMS DPA'
KHYIM PAS 'DI LTAR BDAG GIS NI SBYIN PA'I SNYING POS CHOG PAR MI
BYA'I, BDAG GIS NI TSUL KHRIMS DANG, THOS PA

DANG, TSANGS PAR SPYOD PA YANG SNYING POR BYA'O SNYAM DU SEMS
BSKYED PAR BYA'O, ,DE GTZUG LAG KHANG DU 'ONGS NA DE BZHIN GSHEGS
PA'I MTSAN MA LA PHYAG BYA'O, ,DE DAG LA PHYAG BYAS

NAS 'DU SHES GSUM BSKYED PAR BYA STE, GSUM GANG ZHE NA, BDAG
KYANG 'DI 'DRA BAR MCHOD BA'I 'OS SU 'GYUR BAR BYA BA DANG, SEMS
CAN LA SNYING BRTZE BA'I PHYIR BDAG GI LUS

KYANG BYIN GYIS BRLABS PA DANG, BDAG KYANG JI LTAR MYUR DU BLA NA
MED PA YANG DAG PAR RDZOGS PA'I BYANG CHUB MNGON PAR SANGS RGYAS
NAS SANGS RGYAS KYI BYA BA BYAS TE, DE BZHIN GSHEGS

PA YONGS SU MYA NGAN LAS 'DAS PAS YONGS SU MYA NGAN LAS 'DA' BAR
BYA BA DE LTAR BSLAB CING DE LTAR NAN TAN BYA'O SNYAM PA'O, ,DE
GTZUG LAG KHANG DU BZHUGS NA DES DGE SLONG MANG


@30A *, ,DU THOS PA NI GANG, DGE SLONG CHOS BRJOD PA NI GANG, DGE
SLONG 'DUL BA 'DZIN PA NI GANG, DGE SLONG MA MO 'DZIN PA NI GANG,
DGE SLONG BYANG CHUB SEMS DPA'I

SDE SNOD 'DZIN PA NI GANG, DGE SLONG DGON PA NI GANG, BSOD SNYOMS
PA NI GANG, PHYAG DAR KHROD PA DANG, 'DOD PA CHUNG BA DANG, CHOG
SHES PA DANG RAB TU DBEN PA NI GANG, DGE

SLONG RNAL 'BYOR SPYOD PA NI GANG, DGE SLONG BSAM GTAN PA NI
GANG, DGE SLONG BYANG CHUB SEMS DPA'I THEG PA PA NI GANG, DGE
SLONG LAG GI BLA NI GANG, DGE SLONG ZHAL TA BYED PA NI GANG,

DGE SLONG DPON SNA BYED PA NI GANG YIN ZHES DGE SLONG GI DGE 'DUN
GYI SPYOD PA THAMS CAD LA RNAM PAR BRTAG PAR BYA'O, ,DE DE DAG GI
SPYOD PA LA RNAM PAR BRTAGS NAS THAMS CAD DANG

MTHUN PAR 'JUG PA'I PHYIR CI RIGS PAR MTHUN PAR GNAS PAR BYA'O,
,DES GZHAN GYI MDUN DU SPYOD PA GZHAN BSTEN PAR BYA'O, ,DE CI'I
PHYIR ZHE NA, GTZUG LAG KHANG DU NI GRONG GI

GSANG NGO, ,GRONG DU NI GTZUG LAG KHANG GI GSANG NGO, ,NGAG GI
LAS SHIN TU BSDAMS PA DES, GRONG DU GTZUG LAG KHANG GI GSANG NGO,
,GTZUG LAG KHANG DU GRONG GI GSANG BSNYAD PAR

MI BYA'O, ,DGE SLONG GANG CHOS GOS MA TSANG NGAM, LHUNG BZED MA
TSANG NGAM, NA BA'I GSOS SMAN DANG, YO BYAD MA TSANG BA DES DE LA
JI LTAR GZHAN DAG GSHE BA'AM, KHRO BA BSKYED PAR


@30B MI 'GYUR BA DE LTAR SBYIN PAR BYA'O, ,DE CI'I PHYIR ZHE NA,
LHA DANG MI RNAMS KYI KUN TU SBYOR BA NI PHRAG DOG DANG, SER SNA
YIN TE, DE BAS NA SO SO'I SKYE BO RNAMS LA NI RAB TU BSRUNG BAR
BYA'I, DGRA

BCOM PA LA NI MA YIN NO, ,DE CI'I PHYIR ZHE NA, SO SO'I SKYE BO
RNAMS LAS NI NYES PA SKYE'I, DGRA BCOM PA RNAMS LAS NI MA YIN NO,
,DE BAS NA MANG DU THOS PA LA BRTEN TE THOS PA YONGS SU

BTZAL BA LA BRTZON PAR BYA'O, ,CHOS BRJOD PA LA BRTEN TE RNAM PAR
NGES PA'I GTAM LA BRTZON PAR BYA'O, ,'DUL BA 'DZIN PA LA BRTEN TE
NYES PA 'DUL BA DANG, NYON MONGS PA 'DUL BA LA

BRTZON PAR BYA'O, ,MA MO 'DZIN PA LA BRTEN TE LUS DANG, NGAG
DANG, YID SDOM PA LA BRTZON PAR BYA'O, ,BYANG CHUB SEMS DPA'I SDE
SNOD 'DZIN PA LA BRTEN TE PHA ROL TU PHYIN PA DRUG DANG,

THABS MKHAS PA LA BRTZON PAR BYA'O, ,DGON PA PA LA BRTEN TE RAB
TU DBEN PA LA BRTZON PAR BYA'O, ,BSOD SNYOMS PA LA BRTEN TE RNYED
PA DANG, MA RNYED PA DANG, GRAGS PA DANG,

MA GRAGS PA DANG, BSTOD PA DANG, SMAD PA DANG, BDE BA DANG, SDUG
BSNGAL GYIS MI BSGUL BA LA BRTZON PAR BYA'O, ,PHYAG DAR KHROD PA
LA BRTEN TE CHOS GOS KYI TSAB DANG, RGYAN

LA MNGON PAR MI DGA' BA LA BRTZON PAR BYA'O, ,'DOD PA CHUNG BA LA
BRTEN TE 'DOD PA CHUNG BA LA BRTZON PAR BYA'O, ,CHOG SHES PA LA
BRTEN TE CHOS SHES PA LA BRTZON PAR


@31A *, ,BYA'O; ;RAB TU DBEN PA LA BRTEN TE RAB TU DBEN PA LA
BRTZON PAR BYA'O, ,RNAL 'BYOR SPYOD PA LA BRTEN TE NANG GI SEMS
KYI ZHI GNAS DANG, LHAG MTHONG TSUL BZHIN

YID LA BYED PA NANG DU YANG DAG 'JOG PA LA BRTZON PAR BYA'O,
,BSAM GTAN LA BRTEN TE NYON MONGS PA BSAL BA LA BRTZON PAR BYA'O,
,BYANG CHUB SEMS DPA'I THEG PA LA BRTEN TE SBYIN

PA DANG, SNYAN PAR SMRA BA DANG, DON SPYOD PA DANG, DON MTHUN PA
BSDU BA'I DNGOS PO BZHI PA RNAMS LA BRTZON PAR BYA'O, ,LAG GI BLA
BYED PA LA BRTEN TE 'DI LTAR DNGOS PO YONGS SU

BTANG BAR SPRO BA LA BRTZON PAR BYA'O, ,ZHAL TA BYED PA LA BRTEN
TE BYA'O COG BYED PA LA BRTZON PAR BYA'O, ,DPON SNA BYED PA LA
BRTEN TE YID YONGS SU MI SKYO BAR BYA'O, ,KHYIM BDAG, DE

LTAR BYANG CHUB SEMS DPA' KHYIM PA KHYIM NA GNAS PAS SPYOD PA JI
LTA BA BZHIN DU RJES SU 'JUG PA LA BRTZON PAR BYA'O, ,DGE SLONG
GANG YANG DAG PAR SKYON MED PA LA MA ZHUGS PA

CHOS GOS KYIS SDUD PA'AM LHUNG BZED KYIS SDUD PAR BYED PA NA DES
DGE SLONG DE BLA NA MED PA YANG DAG PAR RDZOGS PA'I BYANG CHUB
YANG DAG PAR 'DZIN DU GZHUG GO, DE CI'I PHYIR

ZHE NA, GANG ZANG ZING GI SDUD PAS CHOS KYIS BSDU BA BSKYED PA'I
GNAS YOD PA'I PHYIR RO, ,KHYIM BDAG, DE LTAR BYANG CHUB SEMS DPA'
KHYIM PAS DGE SBYONG GI SPYOD PA LA MKHAS


@31B PAR BYA'O, ,DES YANG DGE SBYONG MI 'DUM PA RNAMS KYI BSDUMS
KYANG BYA'O, ,DAM PA'I CHOS RAB TU RNAM PAR 'JIG PA NA DES SROG
KYANG YONGS SU BTANG ZHING DAM PA'I CHOS KUN DU GZUNG BAR

BYA'O, ,KHYIM BDAG, GANG BYANG CHUB SEMS DPA' KHYIM PAS DGE SLONG
NA BA ZHIG MTHONG NA DES RANG GI SHA DANG KHRAG GIS KYANG DGE
SLONG DE NAD DE LAS GSO BAR BYA'O, ,KHYIM BDAG, GZHAN

YANG BYANG CHUB SEMS DPA' SBYIN PA GTONG ZHING SBYIN PAS GZHAN
DAG MGRON DU GNYER BAR BYA STE, BYIN NAS KYANG 'GYOD PA'I SEMS MI
BSKYED DO, ,DE DAG DGE BA'I RTZA BA THAMS CAD KYI SNGON

DU YANG BYANG CHUB KYI SEMS 'GRO BAR BYA'O, ,KHYIM BDAG, DE LTAR
NA BYANG CHUB SEMS DPA' KHYIM PA KHYIM GYI SA LA GNAS PA DE BZHIN
GSHEGS PA RNAMS KYI BKA' BZHIN BYED PA YIN TE,

BYANG CHUB KYI PHYOGS KYI CHOS RNAMS LAS MI NYAMS, YONGS SU MI
NYAMS SO, ,TSE 'DI LA YANG KHA NA MA THO BA'I LAS MED CING GZHAN
DU YANG BYE BRAG TU 'GRO BAR 'GYUR RO, ,DE NAS KHYIM BDAG DRAG

SHUL CAN DANG, KHYAM BDAG GZHAN DE DAG GIS KYANG MGRIN GCIG TU,
BCOM LDAN 'DAS KYIS GSUNGS PA LA MNGON PAR BSTOD NAS, BCOM LDAN
'DAS LA 'DI SKAD CES GSOL TO, ,BCOM

LDAN 'DAS, JI TZAM DU BCOM LDAN 'DAS KYIS KHYIM NA GNAS PA'I NYES
PA DANG, SDOM PA YANG DAG PAR SPYOD PA DANG, RAB TU BYUNG BA'I
YON TAN GYI PHAN YON 'DI LEGS PAR GSUNGS PA NI


@32A *, ,NGO MTSAR TO, ,BCOM LDAN 'DAS BDAG CAG KYANG 'DIR KHYIM
NA GNAS PA LA NYES PA'I SKYON CHAGS PA JI SNYED PA DANG, RAB TU
BYUNG BA'I YON TAN GYI PHAN YON MTHA'

YAS PA MNGON SUM DU GYUR NA, BCOM LDAN 'DAS, BDAG CAG RNAMS RAB
TU PHYUNG STE, BDE BAR GSHEGS PAS LEGS PAR BSHAD PA'I CHOS 'DUL
BA LA BSNYEN PAR RDZOGS PAR MDZAD DU

GSOL, DE SKAD CES GSOL PA DANG, BCOM LDAN 'DAS KYIS KHYIM BDAG DE
DAG LA 'DI SKAD CES BKA' STZAL TO, ,KHYIM BDAG RNAMS RAB TU BYUNG
BA NI BYUNG BAR DKA' STE, SPYOD PA SHIN TU RNAM

PAR DAG PAR BSGRUB PAR DKA'O, ,DE SKAD CES BKA' STZAL PA DANG,
BCOM LDAN 'DAS LA KHYIM BDAG DE DAG GIS 'DI SKAD CES GSOL TO,
,BCOM LDAN 'DAS, RAB TU 'BYUNG BA YANG 'BYUNG

BAR DKA' BA LAGS KYI, 'ON KYANG BCOM LDAN 'DAS KYIS BDAG CAG RAB
TU BYUNG BA'I SLAD DU SKABS DBYE BAR GSOL, BDAG CAG BCOM LDAN
'DAS KYIS BSTAN PA LA NAN TAN GYIS

BSGRUB PAR 'TSAL LO, ,BCOM LDAN 'DAS KYIS KHYIM BDAG DE DAG LA
RAB TU 'BYUNG BA'I SKABS PHYE STE, DE NAS BCOM LDAN 'DAS KYIS
BYANG CHUB SEMS DPA' BYAMS PA DANG, BYANG CHUB

SEMS DPA' SPYOD PA THAMS CAD RNAM PAR DAG PA LA 'DI SKAD CES BKA'
STZAL TO, ,SKYES BU DAM PA KHYED GNYIS KYIS KHYIM BDAG 'DI RNAMS
RAB TU PHYUNG LA, BSNYEN PAR RDZOGS PAR


@32B GYIS SHIG CES BCOM LDAN 'DAS KYIS GNANG NAS, BYANG CHUB SEMS
DPA' BYAMS PAS KHYIM BDAG DGU STONG RAB TU PHYUNG NGO, ,BYANG
CHUB SEMS DPA' SPYOD PA THAMS CAD RNAM PAR DAG PAS NI KHYIM

BDAG BDUN STONG RAB TU PHYUNG NGO, ,BYANG CHUB SEMS DPA' KHYIM PA
RNAMS KYI BSLAB PA'I RGYUN BSTAN PA'I CHOS KYI RNAM GRANGS 'DI
BSHAD PA NA SROG CHAGS STONG DU TSANG BDAG BLA NA MED PA YANG DAG

PAR RDZOGS PA'I BYANG CHUB TU SEMS BSKYED DO,, ,,BAM PO GSUM PA
STE THA MA'O, ,DE NAS BCOM LDAN 'DAS LA KHYIM BDAG DRAG SHUL CAN
GYIS 'DI SKAD CES GSOL TO, ,BCOM

LDAN 'DAS KYIS BYANG CHUB SEMS DPA' KHYIM PA RNAMS KYI KHYIM GYIS
DANG, KHYIM NA GNAS PA'I NONGS PA DAG NI BSHAD LAGS NA, BCOM LDAN
'DAS KYIS BYANG CHUB SEMS DPA' RAB TU BYUNG

BAR GTOGS PA RNAMS KYIS RAB TU BYUNG BA'I BSGRUB PA DANG, TSUL
KHRIMS DANG, THOS PA DANG, SBYANGS PA'I YON TAN DANG, YO BYAD
BSNYUNGS PA DANG, SPYOD PA DANG, CHO GA PHUN SUM TSOGS PA DE

LEGS PAR BSHAD DU GSOL, BCOM LDAN 'DAS, JI LTAR NA LEGS PAR BSHAD
PA'I CHOS 'DUL BA LA BYANG CHUB SEMS DPA' RAB TU BYUNG NAS GUS
PAR SMRA BA DANG, PHYAG 'TSAL BA DANG,

LDANG BA DANG, THAL MO SBYOR BA DANG, 'DUD PA'I LAS DON MA MCHIS
PAR MI BGYID PA LAGS, DE SKAD CES GSOL PA DANG, BCOM LDAN 'DAS
KYIS KHYIM BDAG DRAG SHUL CAN LA 'DI SKAD


@33A *, ,CES BKA' STZAL TO, ,KHYIM BDAG, KHYOD GANG DE BZHIN
GSHEGS PA LA RAB TU BYUNG BA'I BSGRUB PA DANG, TSUL KHRIMS DANG,
THOS PA DANG, SBYANGS PA'I YON TAN DANG,

YO BYAD BSNYUNGS PA DANG, SPYOD PA DANG, CHO GA PHUN SUM TSOGS PA
KUN 'DRI BA NI, LEGS SO, ,LEGS SO, ,KHYIM BDAG, DE'I PHYIR LEGS
PAR RAB TU NYON LA YID LA GZUNG ZHIG DANG, BYANG

CHUB SEMS DPA' RAB TU BYUNG BAR GTOGS PAS JI LTAR GNAS PAR BYA BA
DANG, JI LTAR BSGRUB PAR BYA BA NGAS KHYOD LA BSHAD DO, ,BCOM
LDAN 'DAS, LEGS SO, ,ZHES GSOL NAS,

KHYIM BDAG DRAG SHUL CAN BCOM LDAN 'DAS KYI LTAR NYAN PA DANG,
BCOM LDAN 'DAS KYIS DE LA 'DI SKAD CES BKA' STZAL TO, ,KHYIM
BDAG, 'DI LA BYANG CHUB SEMS DPA' RAB TU BYUNG

BAS 'DI LTAR BDAG SU'I CHED LA KHYIM NAS KHYIM MA YIN PAR RAB TU
BYUNG SNYAM DU GZHAL BAR BYA STE, DES MGO DANG GOS LA ME 'BAR BA
BZHIN DU YE SHES YONGS SU BTZAL BA LA BRTZON 'GRUS

BRTZAM PAR BYA'O, ,DE DE LTAR YONGS SU 'JAL BAS THOG MA NYID DU
'PHAGS PA'I RIGS BZHI PO DAG LA RAB TU GNAS SHING, SBYANGS PA'I
YON TAN DANG, YO BYAD BSNYUNGS PA LA MNGON PAR

DGA' BAR BYA'O, ,KHYIM BDAG, JI LTAR NA BYANG CHUB SEMS DPA' RAB
TU BYUNG BA 'PHAGS PA'I RIGS BZHI PO DAG LA RAB TU GNAS PA YIN
ZHE NA, KHYIM BDAG, 'DI LA BYANG CHUB SEMS


@33B DPA' RAB TU BYUNG BA NI CHOS GOS NGAN NGON GYIS CHOG PAR
'DZIN PA YIN, CHOS GOS NGAN NGON GYIS CHOG PAR 'DZIN PA'I BSNGAGS
PA YANG BRJOD PA YIN TE, DE CHOS GOS KYI PHYIR TSUL DANG MI 'DRA
BAS

TSOL BAR MI BYED DO, ,CHOS GOS MA RNYED NA YANG YID MI 'CHAD CING
YONGS SU GDUNG BA MED DO, ,CHOS GOS RNYED NA YANG CHAGS PA MED,
RMONGS PA MED, DGA' BA MED, ZHEN PA MED CING ZHEN PAR MI

'GYUR TE, NYES DMIGS MTHONG LA 'BYUNG BAR RAB TU SHES NAS CHAGS
PA MED PAS SPYOD DE, CHOS GOS NGAN NGON GYIS CHOG PAR 'DZIN PA DE
BDAG LA MI BSTOD CING GZHAN LA MI SMOD DO, ,KHYIM

BDAG, GZHAN YANG BYANG CHUB SEMS DPA' RAB TU BYUNG BA NI BSOD
SNYOMS NGAN NGON GYIS CHOG PAR 'DZIN PA YIN, BSOD SNYOMS NGAN
NGON GYIS CHOG PAR 'DZIN PA'I BSNGAGS PA YANG BRJOD

PA YIN TE, DE BSOD SNYOMS KYI PHYIR TSUL DANG MI 'DRA BAS TSOL
BAR MI BYED DO, ,BSOD SNYOMS MA RNYED NA YANG YID MI 'CHAD CING
YONGS SU GDUNG BA MED DO, ,BSOD SNYOMS RNYED NA YANG CHAGS

PA MED, RMONGS PA MED, DGA' BA MED, ZHEN PA MED CING ZHEN PAR MI
'GYUR RO, ,NYES DMIGS MTHONG LA 'BYUNG BA RAB TU SHES NAS CHAGS
PA MED PAR SPYOD DE, BSOD SNYOMS NGAN NGON

GYIS CHOG PAR 'DZIN PA DE BDAG LA MI BSTOD CING GZHAN LA MI SMOD
DO, ,KHYIM BDAG, GZHAN YANG BYANG CHUB SEMS DPA' RAB TU BYUNG BA
NI MAL CHA NGAN NGON GYIS CHOG PAR 'DZIN PA YIN,


@34A *, ,MAL CHA NGAN NGON GYIS CHOG PAR 'DZIN PA'I BSNGAGS PA
YANG BRJOD PA YIN TE, DE MAL CHA'I PHYIR TSUL DANG MI 'DRA BAS
TSOL BAR MI BYED DO, ,MAL CHA MA RNYED

NA YANG YID MI 'CHAD CING YONGS SU GDUNG BA MED DO, ,MAL CHA
RNYED NA YANG CHAGS PA MED, RMONGS PA MED, DGA' BA MED, ZHEN PA
MED CING ZHEN PAR MI 'GYUR TE, NYES DMIGS MTHONG

LA 'BYUNG BA RAB TU SHES NAS CHAGS PA MED PAR SPYOD DE, MAL CHA
NGAN NGON GYIS CHOG PAR 'DZIN PA DE BDAG LA MI BSTOD CING GZHAN
LA MI SMOD DO, ,KHYIM BDAG, GZHAN YANG BYANG CHUB

SEMS DPA' RAB TU BYUNG BA NI NA BA'I GSOS SMAN DANG, YO BYAD NGAN
NGON GYIS CHOG PAR 'DZIN PA YIN, NA BA'I GSOS SMAN DANG, YO BYAD
NGAN NGON GYIS CHOG PAR 'DZIN PA'I BSNGAGS

PA YANG BRJOD PA YIN TE, DE NA BA'I GSOS SMAN DANG, YO BYAD KYI
PHYIR TSUL DANG MI 'DRA BAS TSOL BAR MI BYED DO, ,NA BA'I GSOS
SMAN DANG, YO BYAD MA RNYED NA YANG YI MI 'CHAD CING YONGS

SU GDUNG BA MED DO, ,NA BA'I GSOS SMAN DANG, YO BYAD RNYED NA
YANG CHAGS PA MED, RMONGS PA MED, DGA' BA MED, ZHEN PA MED CING
ZHEN PAR MI 'GYUR TE, NYES DMIGS MTHONG LA

'BYUNG BA RAB TU SHES NAS CHAGS PA MED PAR SPYOD DE, NA BA'I GSOS
SMAN DANG, YO BYAD NGAN NGON GYIS CHOG PAR 'DZIN PA DE BDAG LA MI
BSTOD CING GZHAN LA MI SMOD DO, ,SPONG BA LA


@34B DGA' BA YANG YIN TE, SPONG BA LA MOS SHING SPONG BA LA DGA'
BA'I SBYOR BA LA BRTZON NO, ,DE SDIG PA MI DGE BA'I CHOS RNAMS
SPANGS PAS DGA' BAR 'GYUR TE, MA SPANGS PAS NI MA YIN NO, ,DE
BSGOM

PA LA DGA' BA YIN TE, BSGOM PA LA DGA' BA'I SBYOR BA LA BRTZON
NO, ,DGE BA'I CHOS BSGOMS PAS DGA' BAR 'GYUR TE, MA BSGOMS PAS NI
MA YIN NO, ,SPONG BA LA DGA' BA, SPONG BA LA MOS

PA, SPONG BA LA DGA' BA'I SBYOR BA LA BRTZON PA, BSGOM PA LA DGA'
BA, BSGOM PA LA MOS PA, BSGOM PA LA DGA' BA'I SBYOR BA LA BRTZON
PA DE BDAG LA MI BSTOD CING GZHAN LA MI SMOD DO, ,KHYIM

BDAG, DE LTAR NA BYANG CHUB SEMS DPA' RAB TU BYUNG BA 'PHAGS PA'I
RIGS BZHI PO DAG LA GNAS PA YIN NO, ,CI'I PHYIR 'PHAGS PA'I RIGS
ZHES BYA ZHE NA, BYANG CHUB KYI PHYOGS KYI CHOS THAMS

CAD 'DI LA GNAS PAS DE'I PHYIR 'PHAGS PA'I RIGS ZHES BYA'O,
,KHYIM BDAG, GZHAN YANG BYANG CHUB SEMS DPA' RAB TU BYUNG BAS
PHAN YON LA DGA' BA BCUS CHOS GOS LUS LA BCANG BAR

BYA STE; BCU GANG ZHE NA, 'DI LTA STE, NGO TSA ZHING 'DZEM PAS
DKRI BA DANG, SHA SBRANG DANG, SBRANG BU DANG, RLUNG DANG, NYI MA
DANG, SDIG SPRUL GYIS REG PAR 'GYUR BA G-YOG PA DANG, DGE SBYONG
GI KHA

DOG DANG, RTAGS BSTAN PA DANG, NGUR SMRIG DE DAG LHA DANG, MI
DANG, LHA MA YIN DU BCAS PA'I 'JIG RTEN GYI MCHOD RTEN YIN NO
SNYAM NAS MCHOD RTEN GYI PHYIR YANG DAG PAR GZUNG BAR BYA BA


@35A *, ,DANG, DE DAG NI YID 'BYUNG BA DANG, 'DOD CHAGS DANG BRAL
BAS KHA DOG BSGYUR BA YIN TE, 'DI DAG NI 'DOD CHAGS KYIS KHA DOG
BSGYUR BA MA YIN PA DANG, 'DI DAG

NI NYE BAR ZHI BA DANG MTHUN PA YIN GYI, 'DI DAG NI NYON MONGS PA
'BAR BA DANG MTHUN PA MA YIN PA DANG, NGUR SMRIG 'DI DAG GIS
DKRIS SHING G-YOGS NAS SDIG PA LAS LDOG PAR BYA BA

DANG; LEGS PAR BYA BA'I LAS BYA BA DANG, CHOS GOS KYIS CHA BAR
SBYOR BA LA BRTZON PA MA YIN PA DANG, NGUR SMRIG 'DI DAG 'PHAGS
PA'I LAM GYI TSOGS DANG MTHUN PA YIN PAR SHES

NAS CI NAS SKAD CIG GCIG LA YANG RNYOG PA DANG 'GROGS PAR MI BYA
BA DANG, NGUR SMRIG RNAMS BCANG BAR BYAS TE, KHYIM BDAG, BYANG
CHUB SEMS DPA' RAB TU BYUNG BAS PHAN YON LA

DGA' BA BCU PO DE DAG GIS CHOS GOS LUS LA BCANG BAR BYA'O, ,KHYIM
BDAG, GZHAN YANG BYANG CHUB SEMS DPA' RAB TU BYUNG BAS PHAN YON
BCU MTHONGS NAS JI SRID 'TSO BA'I BAR DU

BSOD SNYOMS SPYOD PA GTANG BAR MI BYA STE, BCU GANG ZHE NA, RANG
DBANG DU GYUR PA'I TSUL GYIS 'TSO BAR BYA'I, GZHAN LA RAG LUS PA
MA YIN PA DANG, SEMS CAN GANG DAG BDAG

BSOD SNYOMS 'DOD PA LA BSOD SNYOMS BYIN PA DE DAG KYANG DKON
MCHOG GSUM LA BKOD DE DE PHYIS BSOD SNYOMS BLANG BAR BYA BA DANG,
SEMS CAN GANG DAG BDAG BSOD SNYOMS


@35B 'DOD PA LA BSOD SNYOMS MI STER BA DE DAG LA SNYING RJE CHEN
PO BSKYED NAS SEMS CAN DE DAG GTONG BA LA GZUD PA'I PHYIR BRTZON
'GRUS BRTZAM PAR BYA BA DANG, BYA BA BYAS TE BSOD SNYOMS BZA' BA
DANG,

BDAG GIS DE BZHIN GSHEGS PA'I BKA' DANG MTHUN PAR BYAS PAR 'GYUR
BA DANG, DGANG SLA ZHING GSO SLA BA'I PHYIR BDAG GIS RGYU BSKYED
PAR 'GYUR BA DANG, BDAG GIS NGA RGYAL BCAG PA BSTEN

PAR 'GYUR BA DANG, BDAG GIS SPYI GTZUG LTAR MI MTHONG BA'I DGE
BA'I RTZA BA BSAGS PAR 'GYUR BA DANG, BDAG MTHONG NAS DE BZHIN DU
SLOB PAR 'GYUR ZHING BDAG SKYES PA DANG, BUD MED DANG,

KHYE'U DANG, BU MO LA BRTEN PAR MI 'GYUR BA DANG, BSOD SNYOMS
YANG DAG PAR BLANG BA'I SPYOD PA YANG BDAG SEMS CAN THAMS CAD LA
SEMS SNYOMS PAS THAMS CAD MKHYEN PA'I YE SHES KYI

TSOGS SU 'GYUR BA STE, KHYIM BDAG, BYANG CHUB SEMS DPA' RAB TU
BYUNG BAS PHAN YON BCU PO DE DAG MTHONG NAS JI SRID 'TSE'I MTHA'I
BAR DU BSOD SNYOMS PA MI GTANG BAR BYA'O, ,GAL TE

DE LA LA ZHIG GIS MGRON DU BOS NA DES LHAG PA'I BSAM PA DANG, DAD
PA DANG, DANG BA BSKYED PA'I PHYIR 'GRO BAR BYA STE, TSUL 'CHOS
PA NI MA YIN NO, ,GANG LA LA BSOD SNYOMS BLANGS TE

BDAG DANG GZHAN GYI DON RDZOGS PAR BYED NUS NA NGAS BYANG CHUB
SEMS DPA' DE MGRON DU 'GRO BAR GNANG NGO, ,KHYIM BDAG, GZHAN YANG
BYANG CHUB SEMS DPA' RAB TU BYUNG BAS PHAN YON


@36A *, ,BCU MTHONG NAS JI SRID 'TSO'I BAR DU SMAN BKUS BAS CHOG
SHES PAR BYA STE, BCU GANG ZHE NA, DE BZHIN GSHEGS PA'I BSTAN PA
LA ZHUGS PAR 'GYUR BA DANG,

GZHAN GYI NGOR BLTA BAR MI 'GYUR BA DANG, BDAG GIS MI SDUG PA'I
'DU SHES BSTAN PAR 'GYUR BA DANG, BDAG MI MTHUN PA'I 'DU SHES SO
SOR NYE BAR GNAS PAR 'GYUR BA DANG, RO BRO BA

LA CHAGS PA YANG BDAG GIS TSEGS CHUNG DUS SPANGS PAR 'GYUR BA
DANG, BYIS PA SO SO'I SKYE BO THAMS CAD BDAG LA YID RTON PAR
'GYUR BA DANG, BDAG KHA ZAS BSNYUNGS PA MNGON DU

GYUR PAR 'GYUR BA DANG, BDAG LA SMAN YONGS SU TSOL BA'I PHONGS PA
MED PAR 'GYUR BA DANG, BDAG GIS SEMS LA NYON MONGS PA'I NAD KYIS
GNOD PA MED PAR BYAS PAR 'GYUR BA

DANG; DE LTAR ZHUGS NA MYUR DU NYON MONGS PA'I NAD DANG 'BRAL BA
'THOB PAR 'GYUR BA STE, KHYIM BDAG, GZHAN YANG BYANG CHUB SEMS
DPA' RAB TU BYUNG BAS PHAN YON BCU PO DE

DAG MTHONG NAS JI SRID 'TSO BA'I BAR DU SMAN BKUS PAS CHOG SHES
PAR BYA'O, ,KHYIM BDAG, GZHAN YANG BYANG CHUB SEMS DPA' RAB TU
BYUNG BAS PHAN YON BCU PO MTHONG NA JI

SRID 'TSO BA'I MTHA'I BAR DU DGON PA LA GNAS PA LA GNAS PA YONGS
SU MI GTANG BAR BYA STE, BCU GANG ZHE NA, BDAG GI NYAM RANGS
DANG, BDAG GI DBANG DU 'GRO BA DANG, NGA YI NGA


@36B MED CING YONGS SU 'DZIN PA MED PA DANG, MAL CHA LHUG PAR
GTONG BA DANG, DGON PA'I GNAS LA DGA' BA DANG MA BRAL BA DANG,
GNAS RNAMS SU DON NYUNG ZHING BYED PA NYUNG BA DANG, G-YOG GI

TSOGS 'DOR ZHING LUS DANG SROG LA MI LTA BA DANG, DBEN PAR DGA'
ZHING 'DU 'DZI YONGS SU SPANG BA DANG, LAS BYAS PA'I YON TAN GYI
PHAN YON YONGS SU GTANG BA DANG, TING NGE 'DZIN DANG

MTHUN PA'I SEMS RTZE GCIG PA DANG, YID LA BYED PA BLA GAB MED PA
DANG, YID LA BYED PA'I SGRIB PA MED PA STE, KHYIM BDAG, GZHAN
YANG BYANG CHUB SEMS DPA' RAB TU BYUNG BAS PHAN YON BCU

PO DE DAG MTHONG NAS JI SRID 'TSO'I BAR DU DGON PAR GNAS PA YONGS
SU MI GTANG BAR BYA'O, ,KHYIM BDAG, GAL TE BYANG CHUB SEMS DPA'
DGON PA LA GNAS PA CHOS NYAN PAR 'DOD DAM,

SLOB DPON DANG MKHAN PO BLTA BAR 'DOD DAM, NA BA DRI BA'I PHYIR
GRONG GI GNAS SU 'ONGS NA, DES DGONGS SU SLAR LDOG PAR BYA BA'I
PHYIR 'GRO BA'I SEMS BSKYED PAR BYA'O, ,DE GAL TE LUNG

NOD PA DANG, KHA TON BYA BA GZHAN LA RAG LAS TE, GTZUG LAG KHANG
NA GNAS NA YANG DES DGON PA LA GZHOL BA'I SEMS KYIS GANG DNGOS PO
THAMS CAD LA DGON PAR 'DU SHES PA DANG,

CHOS TSOL BAS MI NGOMS PA DE NYID DGON PA LA GNAS PA YIN NO SNYAM
DU BSAM MO, ,KHYIM BDAG, GZHAN YANG BYANG CHUB SEMS DPA' RAB TU
BYUNG BA DGON PA LA GNAS PAS 'DI LTAR


@37A *, ,BDAG CI'I PHYIR DGON PA LA GNAS, DGON PA LA GNAS PA 'BA'
ZHIG NI DGE SBYONG MA YIN NO, ,'DI NI MA BYANG BA, MA SBAS PA, MA
ZHI BA, MA DUL BA, MI

'GRUS PA, RAB TU MI BRTZON PA, 'DI LTA STE, RI DVAGS DANG, SPRE'U
DANG, BYA MANG PO DANG, CHOM RKUN DANG, GDOL PA DAG KYANG MANG DU
GNAS TE, DE DAG KYANG DGE SBYONG GI YON TAN DANG,

LDAN PA MA YIN PAS GANG GI PHYIR BDAG DGON PA LA GNAS PA 'DI LTA
STE, DGE SBYONG GI DON DE YONGS SU RDZOGS PAR BYA'O SNYAM DU
BRTAG PAR BYA'O, ,KHYIM BDAG, BYANG CHUB SEMS

DPA' RAB TU BYUNG BA'I DGE SBYONG GI DON GANG ZHE NA, 'DI LTA
STE, DRAN PA DANG, SHES PA DANG, MI G-YENG BA DANG, GZUNGS RAB TU
THOB PA DANG, BYAMS PA BSTEN PA DANG, SNYING RJE BSTEN

PA DANG, MNGON PAR SHES PA RNAMS LA DBANG BSGYUR BA DANG, PHA ROL
TU PHYIN PA DRUG BSGOM PA YONGS SU RDZOGS PAR BYA BA DANG, THAMS
CAD MKHYEN PA NYID KYI SEMS YONGS SU MI GTONG

BA DANG, THABS MKHAS PA'I YE SHES BSGOM PA DANG, SEMS CAN 'DUL BA
DANG, SEMS CAN YONGS SU SMIN PAR BYA BA DANG, BSDU BA'I DNGOS PO
BZHI YONGS SU MI GTONG BA DANG, RJES

SU DRAN PA DRUG RJES SU DRAN PA DANG, THOS PA DANG BRTZON 'GRUS
MI 'DOR BA DANG, TSUL BZHIN DU CHOS RAB TU RNAM PAR 'BYED PA
DANG, YANG DAG PAR RNAM PAR GROL BA'I PHYIR BRTZON PA DANG,


@37B 'BRAS BU THOB PA RNAMS SHES PA DANG, SKYON MED PAR 'JUG PA
GNAS PA DANG, DAM PA'I CHOS BSRUNG BA DANG, LAS KYI RNAM PAR SMIN
PA LA YID CHES PAS YANG DAG PAR LTA BA DANG, RTOG PA DANG RNAM

PAR RTOG PA THAMS CAD RAB TU CHAD PAS YANG DAG PA'I RTOG PA DANG,
MOS PA JI LTA BA BZHIN DU CHOS STON PAS YANG DAG PA'I NGAG DANG,
LAS ZAD PA YONGS SU RDZOGS PAS YANG DAG PA'I LAS KYI

MTHA' DANG, BAG CHAGS KYI MTSAMS SBYOR BA YANG DAG PAR BCOM PAS
YANG DAG PA'I 'TSO BA DANG, RDZOGS PA'I BYANG CHUB KHONG DU CHUD
PAS YANG DAG PA'I RTZOL BA DANG, BRJOD PA MED PA'I CHOS

KYIS YANG DAG PA'I DRAN PA DANG, THAMS CAD MKHYEN PA'I YE SHES
YONGS SU THOB PAS YANG DAG PA'I TING NGE 'DZIN DANG, STONG PA
NYID KYIS MI SKRAG PA DANG, MTSAN MA MED PA LA MI ZHUM PA DANG,

SMON PA MED PA LA MI 'GONG PA DANG, BSAM BZHIN DU YE SHES KYIS
SRID PA YONGS SU 'DZIN PA DANG, DON LA RTON GYI YI GE LA MI RTON
PA DANG, YE SHES LA RTON GYI RNAM PAR SHES PA LA MI RTON

PA DANG, CHOS LA RTON GYI GANG ZAG LA MI RTON PA DANG, NGES PA'I
DON GYI MDO SDE LA RTON GYI DRANG BA'I DON GYI MDO SDE LA MI RTON
PA DANG, THOG MA NAS MA BYUNG ZHING MI 'JIG PA'I TSUL GYIS CHOS

KYI NGO BO NYID LA MI RTOG PA DE NI, KHYIM BDAG, BYANG CHUB SEMS
DPA' RAB TU BYUNG BA'I DGE SBYONG GI DON CES BYA'O, ,KHYIM BDAG,
GZHAN YANG BYANG CHUB SEMS DPA' RAB TU BYUNG BAS


@38A *, ,'GROGS PA MED PAR MANG DU BYA'O, ,DES 'DI LTAR YANG BDAG
NI SEMS CAN DANG 'DRES PAR MI BYA STE, BDAG GIS SEMS CAN GCIG GI
DGE BA'I RTZA BA BSKYED PAR

MI BYA'I, BDAG GIS SEMS CAN THAMS CAD KYI DGE BA'I RTZA BA BSKYED
PAR BYA'O SNYAM DU BRTAG PAR BYA'O, ,DE LTAR MOD KYI KHYIM BDAG
BYANG CHUB SEMS DPA' RAB TU BYUNG BA'I 'GROGS PA BZHI

PO 'DI DAG NI DE BZHIN GSHEGS PAS GNANG STE, BZHI GANG ZHE NA,
CHOS MNYAN PA'I PHYIR 'GROGS PA DANG, SEMS CAN YONGS SU SMIN PAR
BYA BA'I PHYIR 'GROGS PA DANG, DE BZHIN

GSHEGS PA LA MCHOD PA DANG RIM GRO BYA BA'I PHYIR 'GROGS PA DANG,
THAMS CAD MKHYEN PA'I SEMS 'DRES PA MED PA DANG 'GROGS PA STE,
KHYIM BDAG, BYANG CHUB SEMS DPA' RAB TU BYUNG

BA'I 'GROGS PA BZHI PO DE DAG NI DE BZHIN GSHEGS PAS GNANG BA'O,
,KHYIM BDAG, DE BAS NA BYANG CHUB SEMS DPA' RAB TU BYUNG BAS
'GROGS PA LAS RNAM PAR GROL BAR BYA'O, ,KHYIM

BDAG, GZHAN YANG BYANG CHUB SEMS DPA' RAB TU BYUNG BA DGON PA LA
GNAS PAS BDAG CI'I PHYIR DGON PAR 'ONGS SNYAM DU BRTAG PAR BYA
STE, DES YANG 'DI LTAR BDAG NI 'JIGS

SHING SKRAG PA'I PHYIR DGON PAR 'ONGS SO, ,CI ZHIG GIS 'JIGS
SHING SKRAG CE NA, 'DU 'DZIS 'JIGS SHING SKRAG GO ,'DOD CHAGS
DANG, ZHE SDANG DANG, GTI MUG GIS 'JIGS


@38B SHING SKRAG GO ,NGA RGYAL DANG, RGYAGS PA DANG, 'CHAB PAS
'JIGS SHING SKRAG GO ,CHAGS PA DANG, PHRAG DOG DANG, SER SNAS
'JIGS SHING SKRAG GO ,GZUGS DANG, SGRA DANG, DRI DANG, RO DANG,

REG BYAS 'JIGS SHING SKRAG GO, PHUNG PO'I BDUD KYIS 'JIGS SHING
SKRAG GO ,NYON MONGS PA'I BDUD KYIS 'JIGS SHING SKRAG GO, 'CHI
BDAG GI BDUD KYIS 'JIGS SHING SKRAG GO, LHA'I

BU'I BDUD KYIS 'JIGS SHING SKRAG GO, MI RTAG PA LA RTAG PAR PHYIN
CI LOG PAS 'JIGS SHING SKRAG GO, SDUG BSNGAL BA LA BDE BAR PHYIN
CI LOG PAS 'JIGS SHING SKRAG GO, BDAG MED PA LA

BDAG TU PHYIN CI LOG PAS 'JIGS SHING SKRAG GO ,MI GTZANG BA LA
GTZANG BAR PHYIN CI LOG PAS 'JIGS SHING SKRAG GO, SEMS DANG, YID
DANG, RNAM PAR SHES PAS 'JIGS SHING SKRAG GO ,

SRED PAS 'JIGS SHING SKRAG GO ,'KHOR BAS 'JIGS SHING SKRAG GO
,SGRIB PA DANG, CHOD PA DANG, KUN NAS LDAN PAS 'JIGS SHING SKRAG
GO, 'JIG TSOGS LA LTA BAS 'JIGS SHING SKRAG GO ,

BDAG TU 'DZIN PA DANG BDAG GIR 'DZIN PAS 'JIGS SHING SKRAG GO
,RGOD PAS 'JIGS SHING SKRAG GO ,'GYOD PA DANG, THE TSOM GYIS
'JIGS SHING SKRAG GO ,SDIG PA'I GROGS POS 'JIGS

SHING SKRAG GO, RNYED PA DANG, BKUR BSTIS 'JIGS SHING SKRAG GO
,MI DGE BA'I BSHES GNYEN GYIS 'JIGS SHING SKRAG GO ,MA MTHONG BAR
MTHONG NGO SNYAM DU 'DZIN PAS 'JIGS SHING SKRAG


@39A *, ,GO; MA THOS PAR THOS SO SNYAM DU 'DZIN PAS 'JIGS SHING
SKRAG GO, MA DRAN PAR DRAN NO SNYAM PAS 'JIGS SHING SKRAG GO
,BYE BRAG MA PHYED PAR BYE BRAG PHYED DO SNYAM DU

'DZIN PAS 'JIGS SHING SKRAG GO, MI SHES PAR SHES SO SNYAM DU
'DZIN PAS 'JIGS SHING SKRAG GO, DGE SBYONG GI DRI MAS 'JIGS
SHING SKRAG GO, GCIG LA GCIG GNOD PAR SEMS

PAS 'JIGS SHING SKRAG GO ,'DOD PA'I KHAMS DANG, GZUGS KYI KHAMS
DANG, GZUGS MED PA'I KHAMS KYIS 'JIGS SHING SKRAG GO, SRED PA'I
'GRO BA THAMS CAD DU 'CHI 'PHO

DANG; SKYE BAS 'JIGS SHING SKRAG GO, SEMS CAN DMYAL BA DANG DUD
'GRO'I SKYE GNAS DANG YI DVAGS KYI YUL DU 'GRO BAS 'JIGS SHING
SKRAG GO ,MI KHOM PAS 'JIGS SHING SKRAG GO ,MDOR

NA MI DGE BA'I CHOS THAMS CAD YID LA BYED PAS 'JIGS SHING SKRAG
GO, BDAG DE LTA BU'I 'JIGS SHING SKRAG PA DE DAG GIS 'JIGS NAS
DGON PAR 'ONGS TE, KHYIM NA GNAS PA DANG,

'DU 'DZI LA GNAS PA DANG, MI 'GRUS SHING RNAL 'BYOR LA MI BRTZON
PA DANG, TSUL BZHIN MA YIN PA YID LA BYED PA LA GNAS PAS NI, 'DI
LTA BU'I 'JIGS SHING SKRAG PA DE DAG LAS

YONGS SU THAR BAR MI NUS TE, GANG DAG 'DAS PA'I DUS NA BYUNG BA'I
BYANG CHUB SEMS DPA' SEMS DPA' CHEN PO DE DAG THAMS CAD KYANG
DGON PA LA GNAS NAS 'JIGS PA THAMS


@39B CAD LAS RNAM PAR GROL TE, 'DI LTA STE, BLA NA MED PA YANG
DAG PAR RDZOGS PA'I BYANG CHUB 'JIGS PA MED PA THOB BO, ,GANG DAG
MA 'ONGS PA'I DUS NA 'BYUNG BA'I BYANG CHUB SEMS DPA' SEMS

DPA' CHEN PO DE DAG THAMS CAD KYANG DGON PA LA GNAS NAS 'JIGS PA
THAMS CAD LAS RNAM PAR GROL TE, 'DI LTA STE, BLA NA MED PA YANG
DAG PAR RDZOGS PA'I BYANG CHUB 'JIGS PA MED

PAR THOB PAR 'GYUR RO, ,GANG DAG DA LTAR BYUNG BA'I DUS KYI BYANG
CHUB SEMS DPA' SEMS DPA' CHEN PO BLA NA MED PA YANG DAG PAR
RDZOGS PA'I BYANG CHUB THOB PA DE DAG THAMS CAD KYANG

DGON PA LA GNAS NAS 'JIGS PA THAMS CAD LAS RNAM PAR GROL TE, 'DI
LTA STE, BLA NA MED PA YANG DAG PAR RDZOGS PA'I BYANG CHUB 'JIGS
PA MED PA THOB BO, ,DE BAS NA BDAG KYANG

'DI LA 'JIGS SHING SKRAG GO ,'JIGS PA THAMS CAD LAS NI SHIN TU
'DA' BAR 'DOD, MI 'JIGS PA NI RJES SU THOB PAR 'DOD PAS DGON PA
LA GNAS PAR BYA'O SNYAM DU YONGS SU

DPYAD PAR BYA'O, ,KHYIM BDAG, GZHAN YANG BYANG CHUB SEMS DPA' RAB
TU BYUNG BA 'JIGS SHING SKRAG NAS DGON PA'I GNAS LA GNAS PAS 'DI
LA GANG CUNG ZAD 'JIGS PA SKYE BA

DE DAG THAMS CAD NI BDAG TU 'DZIN PA LAS SKYES SO, ,BDAG TU MNGON
PAR CHAGS PA DANG, BDAG TU YONGS SU 'DZIN PA DANG, BDAG GI GZHI
DANG, BDAG LA SRED PA DANG, BDAG


@40A *, ,TU 'DU SHES PA DANG, BDAG TU SMRA BA NYE BAR LEN PA
DANG, BDAG TU LTA BA DANG, BDAG GIR GNAS DANG, BDAG TU YONGS SU
RTOG PA DANG, BDAG BSRUNG BA

LAS SKYES TE, GAL TE DGON PA LA GNAS LA BDAG TU 'DZIN PA YONGS SU
MA SPANGS, BDAG TU MNGON PAR CHAGS PA DANG, BDAG TU 'DZIN PA
DANG, BDAG GI GZHI DANG, BDAG

LA SRED PA DANG, BDAG TU SHES PA DANG, BDAG TU SMRA BA NYE BAR
LEN PA DANG, BDAG TU LTA BA DANG, BDAG GI GNAS DANG, BDAG TU
YONGS SU RTOG PA DANG, BDAG BSRUNG BA YONGS

SU MA SPANGS NA NI BDAG DGON PA LA GNAS PA DON MED PAR 'GYUR RO
SNYAM DU BSLAB PAR BYA STE, BDAG TU 'DU SHES PA LA NI DGON PA LA
GNAS PA MED DO, ,GZHAN DU 'DU SHES PA LA

YANG MED DO, ,NGAR 'DZIN PA DANG, NGA YIR 'DZIN PA LA MNGON PAR
ZHEN PA LA NI DGON PA LA GNAS PA MED DO, ,DMIGS PAR LTA BA LA NI
DGON PA LA GNAS PA MED DO, ,PHYIN CI

LOG TU LTA BA NI DGON PA LA GNAS PA MED DO, ,KHYIM BDAG, MYA NGAN
LAS 'DAS PAR 'DU SHES PA LA YANG DGON PA LA GNAS PA MED NA NYON
MONGS PA THAMS CAD KYI 'DU SHES CAN

LTA CI SMOS, KHYIM BDAG, DGON PA LA GNAS PA ZHES BYA BA NI CHOS
THAMS CAD LA MI BRTEN PAR GNAS PA'O, ,CHOS THAMS CAD LA MI 'DZIN
PAR GNAS PA'O, ,MTSAN MA THAMS


@40B CAD LA MI CHAGS PAR GNAS PA'O, ,GZUGS THAMS CAD LA MI BRTEN
PAR GNAS PA'O, ,SGRA DANG, DRI DANG, RO DANG, REG BYA THAMS CAD
LA MI BRTEN PAR GNAS PA'O, ,CHOS THAMS CAD MNYAM

PA NYID DANG MI 'GAL BAR GNAS PA'O, ,SEMS SHIN TU ZHI BAS SHIN TU
SBYANGS PAR GNAS PA'O, ,'JIGS PA THAMS CAD SPANGS PAS MI 'JIGS
PAR GNAS PA'O, ,NYON MONGS PA THAMS CAD

LAS RNAM PAR GROL BAS CHU BO LAS BRGAL BAR GNAS PA'O, ,BRTAN PAR
GNAS PA'O, ,NGAN NGON GYIS CHOG SHES PAR 'DZIN CING 'DOD PA CHUNG
BAS, 'PHAGS PA'I RIGS RNAMS LA RAB TU

DGA' BAR GNAS PA'O, ,DGANG SLA ZHING GSO SLA BAS CHOG PAR 'DZIN
PAR GNAS PA'O, ,SHES RAB KYI PHYIR TSUL BZHIN LA SBYOR BAS THOS
PA LA GNAS PA'O, ,RNAM PAR THAR PA'I SGO STONG PA NYID

DANG; MTSAN MA MED PA DANG, SMON PA MED PA LA SO SOR RTOG PAS
THAR PAR GNAS PA'O, ,BCINGS PA BCAD PAS RNAM PAR GROL BAR GNAS
PA'O, ,RTEN CING 'BREL PAR 'BYUNG BA DANG MTHUN PAS

MA DUL BA RNAMS NYE BAR ZHI BAR GNAS PA'O, ,SHIN TU RNAM PAR DAG
PAS BYA BA BYAS PAR GNAS PA'O, ,KHYIM BDAG, 'DI LTA STE, DPER NA,
DGON PA LA RTZVA DANG, SHING GEL PA DANG, NAGS

TSAL GNAS KYANG 'JIGS PA MED CING MI SKRAG SKRAG PAR MI 'GYUR RO,
,KHYIM BDAG, DE BZHIN DU BYANG CHUB SEMS DPA' RAB TU BYUNG BA
DGON PA LA GNAS PAS KYANG LUS LA RTZVA DANG, SHING


@41A *, ,GEL PA DANG, SMAN DANG, RTZIG PA DANG, SHING DANG, MIG
YOR LTA BU DANG, SGYU MA DANG MTSUNGS PA'I 'DU SHES BSKYED PAR
BYA STE, 'DI LA SU ZHIG 'JIGS

PAR 'GYUR, 'DI LA SU ZHIG SKRAG PAR 'GYUR SNYAM PA'I SEMS BSKYED
PAR BYA'O, ,DE 'JIGS SHING SKRAG PA LTA NA 'DI LTAR LUS 'DI LA NI
BDAG GAM, SEMS CAN NAM, SROG GAM,

SKYE BA PO'AM, GSO BA'AM, SKYES BU'AM, GANG ZAG GAM, SHED LAS
SKYES SAM, SHED BU MED DE, 'DI LTAR 'JIGS PA ZHES BYA BA 'DI NI
YANG DAG PA MA YIN PA, KUN BRTAGS PA

YIN GYI BDAG GIS NI YANG DAG PA MA YIN PA KUN BRTAGS PA DE LA
BRTAG PAR MI BYA'O SNYAM DU LUS LA TSUL BZHIN BRTAG PAR BYA'O,
,DES JI LTAR DGON PA LA RTZVA DANG, SHING GEL PA DANG,

SMAN DANG, NAGS TSAL GNAS PA RNAMS NGA YI BA MED PA YONGS SU
'DZIN PA MED PA DE BZHIN DU BYANG CHUB SEMS DPA' YANG NGA YI BA
MED PA YONGS SU 'DZIN PA MED PAS CHOS THAMS CAD

DGON PA NYID DO SNYAM DU SHES NAS NYE BAR BSGRUBS TE GNAS PAR
BYA'O, ,DE CI'I PHYIR ZHE NA, DGON PA LA GNAS PA NI NYON MONGS PA
GCOD PA STE NGA YI BA MED PA YONGS SU 'DZIN PA MED

PA'O; ;KHYIM BDAG, GZHAN YANG BYANG CHUB SEMS DPA' RAB TU BYUNG
BA DGON PA LA GNAS PA NI TSUL KHRIMS KYI PHUNG PO DANG MTHUN
PA'O, ,DGON PA LA GNAS PA NI TING NGE 'DZIN GYI PHUNG PO LA


@41B GZHOL BA'O, ,DGON PA LA GNAS PA NI SHES RAB KYI PHUNG PO
TSOGS PA'O, ,DGON PA LA GNAS PA NI RNAM PAR GROL BA'I PHUNG PO
'GRUB PA'O, ,DGON PA LA GNAS PA NI RNAM PAR GROL BA'I YE

SHES MTHONG BA'I PHUNG PO SKYE BA'O, ,DGON PA LA GNAS PA NI BYANG
CHUB KYI PHYOGS KYI CHOS RNAMS RAB TU BSTEN PA'O, ,DGON PA LA
GNAS PA NI SBYANGS PA'I YON TAN BCU GNYIS SDUD PA'O, ,

DGON PA LA GNAS PA NI BDEN PA RNAMS RTOGS PA'O, ,DGON PA LA GNAS
PA NI PHUNG PO RNAMS YONGS SU SHES PA'O, ,DGON PA LA GNAS PA NI
KHAMS RNAMS KYI CHOS DBYINGS DANG MNYAM PAR

'JAL BA'O, ,DGON PA LA GNAS PA NI SKYE MCHED RNAMS SEL BA'O,
,DGON PA LA GNAS PA NI BYANG CHUB KYI SEMS MI BRJED PA'O, ,DGON
PA LA GNAS PA NI STONG PA NYID LA SO SOR RTOG PAS

SKRAG PA MED PA'O, ,DGON PA LA GNAS PA NI CHOS KUN TU 'DZIN PA'O,
,DGON PA LA GNAS PA NI DGE BA'I RTZA BA THAMS CAD CHUD MI GZON
PA'O, ,DGON PA LA GNAS PA NI SANGS RGYAS RNAMS

KYIS BSNGAGS PA'O, ,DGON PA LA GNAS PA NI BYANG CHUB SEMS DPA'
RNAMS KYIS BSTOD PA'O, ,DGON PA LA GNAS PA NI 'PHAGS PA RNAMS
KYIS BKUR BA'O, ,DGON PA LA GNAS PA NI THAR

PA 'DOD PA RNAMS KYIS BSTAN PA'O, ,DGON PA LA GNAS PA NI THAMS
CAD MKHYEN PA'I YE SHES KHONG DU CHUD PAR BYA BA'I PHYIR BSNYEN
PA'I SNYAM DU BSLAB PAR BYA'O, ,KHYIM BDAG ,GZHAN YANG


@42A *, ,BYANG CHUB SEMS DPA' RAB TU BYUNG BA DGON PA LA GNAS PA
NI TSEGS CHUNG DUS PHA ROL TU PHYIN PA DRUG BSGOM PA YONGS SU
RDZOGS PAR 'GYUR RO, ,DE CI'I PHYIR ZHE

NA; GANG DGON PA LA GNAS PA'I BYANG CHUB SEMS DPA' NI LUS DANG
SROG LA MI LTA BA YIN TE, DE LTAR DGON PA LA GNAS PA DE'I SBYIN
PA'I PHA ROL TU PHYIN PA BSGOM PA YONGS SU RDZOGS

PAR 'GYUR RO, ,KHYIM BDAG, JI LTAR NA BYANG CHUB SEMS DPA' RAB TU
BYUNG BA DGON PA LA GNAS PA'I TSUL KHRIMS KYI PHA ROL TU PHYIN PA
BSGOM PA YONGS SU RDZOGS PAR 'GYUR ZHE NA, KHYIM

BDAG, GANG BYANG CHUB SEMS DPA' RAB TU BYUNG BA DGON PA LA GNAS
PA NI SBYANGS PA'I YON TAN DANG, YO BYAD BSNYUNGS PA LA RAB TU
GNAS NAS SDOM PA GSUM GYIS YANG DAG PAR BSGRUBS

TE; DE LTAR DGON PA LA GNAS PA DE'I TSUL KHRIMS KYI PHA ROL TU
PHYIN PA'I BSGOM PA YONGS SU RDZOGS PAR 'GYUR RO, ,KHYIM BDAG, JI
LTAR NA BYANG CHUB SEMS DPA' RAB TU BYUNG BA DGON

PA LA GNAS PA'I BZOD PA'I PHA ROL TU PHYIN PA BSGOM PA YONGS SU
RDZOGS PAR 'GYUR ZHE NA, KHYIM BDAG, GANG BYANG CHUB SEMS DPA'
RAB TU BYUNG BA DGON PA LA GNAS PA NI SEMS

CAN LA GNOD SEMS MED CING SEMS CAN THAMS CAD LA BYAMS PAR BYED
LA, DE THAMS CAD MKHYEN PA NYID LA YANG BZOD PA YIN TE, DE LTAR
DGON PA LA GNAS PA DE BZOD PA'I


@42B PHA ROL TU PHYIN PA BSGOM PA YONGS SU RDZOGS PAR 'GYUR RO,
,KHYIM BDAG ,JI LTAR NA BYANG CHUB SEMS DPA' RAB TU BYUNG BA DGON
PA LA GNAS PAR BRTZON 'GRUS KYI PHA ROL TU PHYIN PA BSGOM

PA YONGS SU RDZOGS PAR 'GYUR ZHE NA, KHYIM BDAG ,'DI LA BYANG
CHUB SEMS DPA' RAB TU BYUNG BA NI MI SKYE BA'I CHOS LA BZOD PA
RAB TU THOB PAR BYA BA'I PHYIR BDAG DGON PA 'DI LAS LDOG

PAR MI BYA'O SNYAM DU SLOB STE, DE LTAR DGON PA LA GNAS PA DE'I
BRTZON 'GRUS KYI PHA ROL TU PHYIN PA BSGOM PA YONGS SU RDZOGS PAR
'GYUR RO, ,KHYIM BDAG, JI LTAR NA BYANG CHUB SEMS

DPA' RAB TU BYUNG BA DGON PA LA GNAS PA'I BSAM GTAN GYI PHA ROL
TU PHYIN PA BSGOM PA YONGS SU RDZOGS PAR 'GYUR ZHE NA, KHYIM
BDAG, GANG BYANG CHUB SEMS DPA' RAB TU BYUNG BA DGON

PA LA GNAS PA NI BSAM GTAN GYI PHA ROL TU PHYIN PA RAB TU THOB PA
STE, SEMS CAN YONGS SU SMIN PAR BYED KYANG YAL BAR MI 'DOR LA,
'DI LTAR DGE BA'I RTZA BA YANG GSOG BAR 'DOD PA

YIN TE, DE LTAR NA DGON PA LA GNAS PA DE'I BSAM GTAN GYI PHA ROL
TU PHYIN PA BSGOM PA YONGS SU RDZOGS PAR 'GYUR RO, ,KHYIM BDAG,
JI LTAR NA BYANG CHUB SEMS DPA' RAB TU BYUNG BA

DGON PA LA GNAS PA'I SHES RAB KYI PHA ROL TU PHYIN PA BSGOM PA
YONGS SU RDZOGS PAR 'GYUR ZHE NA, KHYIM BDAG, GANG BYANG CHUB
SEMS DPA' RAB TU BYUNG BA NI 'DI LA LUS JI LTA BA


@43A *, ,DGON PA YANG DE BZHIN NO, ,LUS JI LTA BA BYANG CHUB
KYANG DE BZHIN NO, ,SNYAM DU SLOB CING DE BZHIN NYID KYIS MI
RTOG, RNAM PAR MI RTOG STE, DE LTAR DGON PA LA

GNAS PA DE NI SHES RAB KYI PHA ROL TU PHYIN PA BSGOM PA YONGS SU
RDZOGS PAR 'GYUR RO, ,KHYIM BDAG, DE LTAR NA BYANG CHUB SEMS DPA'
RAB TU BYUNG BA DGON PA LA GNAS PA TSEGS CHUNG

DUS PHA ROL TU PHYIN PA DRUG BSGOM PA YONGS SU RDZOGS PAR 'GYUR
RO, ,KHYIM BDAG, BYANG CHUB SEMS DPA' RAB TU BYUNG BA CHOS BZHI
DANG LDAN NA DGON PA LA GNAS PAR GNANG BA YIN

NO; ;BZHI GANG ZHE NA, KHYIM BDAG, 'DI LA BYANG CHUB SEMS DPA'
RAB TU BYUNG BA MANG DU THOS PA YIN TE, THOS PA 'DZIN PA CHOS
RNAM PAR NGES PA LA MKHAS PA, TSUL BZHIN YID LA BYED

PA LA BRTZON ZHING CHOS DANG CHOS KYI RJES SU MTHUN PA BSGRUB PA
DES DGON PA LA GNAS PAR BYA'O, ,KHYIM BDAG, GZHAN YANG BYANG CHUB
SEMS DPA' RAB TU BYUNG BA NI NYON MONGS

PA SHAS CHEN DES NYON MONGS PA RNAMS ZHI BAR BYA BA'I PHYIR
'GROGS PA MED PAR DGON PA LA GNAS PAR BYA STE, DES NYON MONGS PA
TSAR GCAD PAR BYA'O, ,KHYIM BDAG, GZHAN

YANG BYANG CHUB SEMS DPA' RAB TU BYUNG BA NI MNGON PAR SHES PA
LNGA PO DAG THEB PA YIN TE, DES LHA DANG KLU DANG GNOD SBYIN DANG
DRI ZA RNAMS YONGS SU SMIN PAR BYA BA'I PHYIR


@43B DGON PA LA GNAS PAR BYA'O, ,KHYIM BDAG, GZHAN YANG BYANG
CHUB SEMS DPA' RAB TU BYUNG BAS SANGS RGYAS KYIS DGON PA LA GNAS
PAR GNANG BAR BKA' STZAL PAR SHES NAS DGON PA LA GNAS

PAR BYA STE, DER DGE BA'I CHOS THAMS CAD YONGS SU RDZOGS PAR
BYA'O, ,DGE BA'I RTZA BA NYE BAR BRTAN NAS PHYIS GRONG DANG,
GRONG KHYER DANG, GRONG RDAL DANG, LJONGS DANG, YUL 'KHOR DANG,
PHO BRANG

'KHOR DAG TU ZHUGS TE CHOS BSTAN PAR BYA'O, ,KHYIM BDAG, BYANG
CHUB SEMS DPA' RAB TU BYUNG BA CHOS BZHI PO DE DAG DANG LDAN NA,
DGON PA LA GNAS PAR GNANG NGO, ,KHYIM BDAG, GAL TE

BYANG CHUB SEMS DPA' RAB TU BYUNG BA LA LUNG DANG KHA TON GDON
PA'I PHYIR TSOGS KYI NANG DU 'JUG NA DES DER GUS PA DANG BCAS PAR
BYA STE, SLOB DPON DANG, MKHAN PO RNAMS DANG, GNAS BRTAN

DANG; BAR MA DANG, DGE SLONG GSAR BU RNAMS LA ZHES DANG BCAS PAR
BYA, TSUL MKHAS PAR BYA'O, ,SNYOMS LAS MED PAR RANG GIS BYA BA
DANG, GZHAN LA GDUNG BA MED PAR BYA'O, ,DES BSNYEN

BKUR LA GDU BAR MI BYA'O, ,DES 'DI LTAR DE BZHIN GSHEGS PA DGRA
BCOM PA YANG DAG PAR RDZOGS PA'I SANGS RGYAS LHA DANG BCAS PA'I
'JIG RTEN DANG, BDUD DANG BCAS PA DANG, TSANGS

PA DANG BCAS PA DANG, DGE SLONG DANG BRAM ZE'I SKYE DGU DANG BCAS
PA DANG, LHA DANG MI DANG LHA MA YIN DU BCAS PAS MCHOD PA, SBYIN
GNAS SU GYUR PA DE YANG SEMS CAN THAMS CAD LA GANG LAS


@44A *, ,KYANG RIM GRO BYA BAR BDAG GIR MI MDZAD NA, BDAG CAG MA
BSLABS PA SLOB 'DOD PA RNAMS LTA CI SMOS TE, BDAG GIS NI SEMS CAN
THAMS CAD LA BSNYEN BKUR

BYA'I, GANG LAS KYANG BSNYEN BKUR BYA BA BDAG GIR NI MI BYA'O
SNYAM DU BRTAG PAR BYA'O, ,DE CI'I PHYIR ZHE NA, KHYIM BDAG, DGE
SLONG BSNYEN BKUR LA GDU BA NI YON TAN GYI RJES SU BZUNG BA

CHUD GSON PA YIN TE, DES GANG DAG SDUD PA DE DAG KYANG 'DI SNYAM
DU SEMS TE, BDAG CAG NI BSNYEN BKUR GYI PHYIR SDUD KYI CHOS KYI
PHYIR NI MA YIN NO SNYAM STE, DE BDAG NYID KYI DAD PA CHUD

GSON TO, ,GANG DAG DE LA BSNYEN BKUR BYED PA 'JIG RTEN GYI ZANG
ZING DANG LDAN PA DE DAG GI YANG DON CHEN POR MI 'GYUR RO, ,'BRAS
BU CHEN POR MI 'GYUR RO, ,DE SLOB DPON DANG, MKHAN

PO'I NANG DU 'GRO NA YANG SLOB DPON DANG, MKHAN POS MA DAD PA'I
BAG GANG YANG RUNG BA ZHIG NAS BRTAGS NAS, BDAG LA LUNG 'BOG PA
DANG, KHA TON BYA BA DANG, RJES SU BSTAN PAS PHAN

'DOGS PAR MI 'GYUR DU 'ONG ZHES LUS DANG SEMS LAS SU RUNG BA
DANG, SEMS CAN SHES PAS 'GRO BAR BYA'O, ,DES LUNG NOD PA DANG,
KHA TON GYI PHYIR LUS DANG SROG LA YANG MI LTA

BAR BYA'O, ,CHOS 'DOD PAS SLOB DPON DANG, MKHAN PO RNAMS KYI BSAM
PA YONGS SU RDZOGS PAR BYA'O, ,YON TAN DON DU GNYER BAS RNYED PA
DANG, BKUR STI DANG, TSIGS SU BCAD


@44B PA THAMS CAD DON DU MI GNYER BAR BYA'O, ,KHYIM BDAG, GAL TE
BYANG CHUB SEMS DPA' LUNG NOD PA DANG, KHA TON BYA BA DON DU
GNYER BAS GZHAN DAG LA TSIG BZHI PA'I TSIGS SU BCAD PA

TZAM MAM, SBYIN PA DANG, TSUL KHRIMS DANG, BZOD PA DANG, BRTZON
'GRUS DANG, BSAM GTAN DANG, SHES RAB DANG LDAN PA'AM, BYANG CHUB
SEMS DPA'I LAM GYI TSOGS GSOG PA DANG LDAN

PA'I TSIG BZHI PA'I TSIGS SU BCAD PA SU LAS MNYAN TAM, LUNG MNOS
SAM, BZUNG NA DES SLOB DPON DE LA CHOS KYI PHYIR GUS PAR BYA'O,
,MING DANG, TSIG DANG, YI GE JI SNYED KYIS TSIGS SU BCAD PA

BSTAN PA DE SNYED KYI BSKAL PAR GAL TE SLOB DPON DE LA G-YO MED
PAS BSNYEN BKUR DANG, G-YOG BYAS SHING, RNYED PA DANG, BKUR STI
THAMS CAD KYIS MCHOD PAR BYAS SU ZIN KYANG, KHYIM

BDAG, DA DUNG DU DES SLOB DPON LA SLOB DPON DU RI MO BYA BA
RDZOGS PAR MI 'GYUR NA, CHOS LA RI MO BYA BA LTA CI SMOS, KHYIM
BDAG, DAD PAS MNYAN CING BSGOM PA DANG, KHA TON LA 'JUG

PA DE'I SEMS DANG SEMS LAS BYUNG BA'I DGE BA DANG LDAN PA'AM,
SANGS RGYAS DANG LDAN PA'AM, CHOS DANG LDAN PA'AM, DGE 'DUN DANG
LDAN PA'AM, SKYO ZHING 'DOD CHAGS DANG BRAL BA

DANG LDAN PA'AM, BYANG BA DANG, DUL BA DANG, ZHI BA DANG LDAN
PA'I 'JUG PA JI SNYED PA GAL TE DE SNYED KYI BSKAL PAR SLOB DPON
LA BSNYEN BKUR BYAS SU ZIN KYANG, KHYIM BDAG, DA DUNG


@45A *, ,SLOB DPON LA SLOB DPON DU RI MO BYA BA RDZOGS PA MA YIN
NO, ,KHYIM BDAG, RNAM GRANGS 'DIS KYANG JI LTAR RNAM PAR SMIN
PA'I CHOS TSAD MED CING YE SHES KHONG DU

CHUD PA TSAD MED PA DE LTAR RIG PAR BYA'O, ,KHYIM BDAG, DE LTA
BAS NA RNAM PAR SMIN PA'I CHOS TSAD MED PA DANG, YE SHES KHONG DU
CHUD PA TSAD MED PA DRIS PAS BDAG GI SLOB DPON YANG

TSAD MED DO SNYAM NAS BYANG CHUB SEMS DPAS CHOS LA RI MO TSAD MED
PA BYA'O, ,KHYIM BDAG, GZHAN YANG BYANG CHUB SEMS DPA' RAB TU
BYUNG BAS RAB TU BYUNG BA'I BSGRUB PA LA GNAS

PAR BYA'O, ,KHYIM BDAG, JI LTAR NA BYANG CHUB SEMS DPA' RAB TU
BYUNG BAS RAB TU BYUNG BA'I BSGRUB PA LA GNAS PA YIN ZHE NA,
KHYIM BDAG, 'DI LA BYANG CHUB SEMS DPA' RAB TU

BYUNG BA TSUL KHRIMS YONGS SU DAG PA THOS NA DE LA SLOB STE, BZHI
PO 'DI DAG NI TSUL KHRIMS YONGS SU DAG PA'O, ,BZHI GANG ZHE NA,
'PHAGS PA'I RIGS RNAMS LA GNAS PA DANG,

SBYANGS PA'I YON TAN DANG YO BYAD SNYUNGS PA LA MNGON PAR DGA' BA
DANG, KHYIM NA GNAS PA DANG RAB TU BYUNG BA RNAMS DANG MI 'DRE BA
DANG, TSUL 'CHOS PA MED PAR DGON PA LA

GNAS PA STE, BZHI PO DE DAG NI TSUL KHRIMS YONGS SU DAG PA'O,
,KHYIM BDAG, GZHAN YANG TSUL KHRIMS YONGS SU DAG PA BZHI STE,
BZHI GANG ZHE NA, LUS BSDAMS PAS


@45B LUS MI DMIGS PA DANG, NGAG BSDAMS PAS NGAG MI DMIGS PA DANG,
YID BSDAMS PAS YID MI DMIGS PA DANG, LTA BA DANG BRAL BAS THAMS
CAD MKHYEN PAR SEMS BSKYED PA STE, BZHI

PO DE DAG NI TSUL KHRIMS YONGS SU DAG PA'O, ,KHYIM BDAG, GZHAN
YANG TSUL KHRIMS YONGS SU DAG PA BZHI STE, BZHI GANG ZHE NA, NGAR
'DZIN PA SPANGS PA DANG, NGA YIR 'DZIN PA BOR BA DANG,

CHAD PA DANG RTAG PA DANG BRAL BA DANG, RTEN PA'I CHOS LA 'JUG PA
STE, BZHI PO DE DAG NI TSUL KHRIMS YONGS SU DAG PA'O, ,KHYIM
BDAG, GZHAN YANG TSUL KHRIMS YONGS SU DAG PA BZHI STE, BZHI

GANG ZHE NA, PHUNG PO RNAMS LA 'BYUNG BA DANG 'JIG PAR RTOG PA
DANG, KHAMS RNAMS LA CHOS KYI DBYINGS SU YONGS SU 'JAL BA DANG,
SKYE MCHED RNAMS LA GRONG STONG PAR 'DU SHES PA DANG, THA

SNYAD BTAGS PA RNAMS LA MNGON PAR MA ZHEN PA STE, BZHI PO DE DAG
NI TSUL KHRIMS YONGS SU DAG PA'O, ,KHYIM BDAG, GZHAN YANG TSUL
KHRIMS YONGS SU DAG PA BZHI STE, BZHI GANG ZHE

NA; BDAG LA BDAG MED PAR 'DU SHES PAS BDAG LA MI BSTOD PA DANG,
GZHAN LA MI DMIGS PAS GZHAN LA MI SMOD PA DANG, SEMS SHIN TU
SBYANGS PAS RLOM SEMS SU MED PA DANG,

CHOS THAMS CAD MNYAM PA NYID PAS G-YO BA MED PA STE, BZHI PO DE
DAG NI TSUL KHRIMS YONGS SU DAG PA'O, ,KHYIM BDAG, GZHAN YANG
TSUL KHRIMS YONGS SU DAG PA BZHI STE, BZHI


@46A *, ,GANG ZHE NA, STONG PA NYID LA MOS PA DANG, MTSAN MA MED
PAS MI SKRAG PA DANG, SEMS CAN THAMS CAD LA CHER SNYING RJE BA
DANG, BDAG MED PA LA BZOD PA STE, BZHI PO DE

DAG NI TSUL KHRIMS YONGS SU DAG PA'O, ,KHYIM BDAG, GZHAN YANG
BYANG CHUB SEMS DPA' RAB TU BYUNG BA TING NGE 'DZIN YONGS SU DAG
PA THOS NA DE LA SLOB STE, TING NGE 'DZIN YONGS SU DAG PA

DE GANG ZHE NA, GANG CHOS THAMS CAD LA RTZOL BA MED PA DANG, CHOS
THAMS CAD MNYAM PA NYID PAS GNYIS SU DBYER MED PA DANG, SEMS LAS
SU RUNG BA DANG, SEMS RTZE GCIG PA DANG,

SEMS NGES PAR 'BYUNG BA DANG, SEMS MI 'PHRO BA DANG, SEMS KUN TU
MI RGYUG PA DANG, SEMS MI GNAS PA DANG, SEMS NGES PAR SEMS PAR
BYIN GYIS RLOB PA DANG, SEMS LA DBANG

BSGYUR BA DANG, SEMS 'DOD PA'I YON TAN RNAMS LA MI CHAGS PA DANG,
SEMS CHOS LA RGYU BA SO SOR RTOG PA DANG, JI LTAR CHOS KYI
DBYINGS MNGON PAR 'DU MI BYED PA DANG, JI LTAR MI SKYE

MI 'BYUNG ZHING MNYAM PA NYID LA DE LTAR, KHYIM BDAG, BYANG CHUB
SEMS DPA' RAB TU BYUNG BA TING NGE 'DZIN YONGS SU DAG PA LA SO
SOR RTOG GO, KHYIM BDAG, GZHAN YANG BYANG CHUB SEMS

DPA' RAB TU BYUNG BA SHES RAB KYI PHA ROL TU PHYIN PA YONGS SU
DAG PA THOS NA DE LA SLOB STE, SHES RAB YONGS SU DAG PA DE GANG
ZHE NA, DE 'DI LTAR SO SOR RTOG STE, CHOS THAMS CAD


@46B MNGON SUM DU SHES PA DANG, TSIG RAB TU DBYE BA SHES PA DANG,
SO SO YANG DAG PAR RIG PA LA 'JUG PA SHES PA DANG, SEMS CAN GZHAN
DAG LA CHOS GO BAR BYED PA SHES PA STE, KHYIM BDAG

DE LTAR BYANG CHUB SEMS DPA' RAB TU BYUNG BA SHES RAB YONGS SU
DAG PA LA SO SOR RTOG GO, KHYIM BDAG, GZHAN YANG BYANG CHUB SEMS
DPA' RAB TU BYUNG BA 'DI LA SHES RAB 'DI NI LUS MED

PAS THOGS PA MED PA'I MTSAN NYID DO, ,RGYU BA MED PAS GZUNG BA
MED PA'I MTSAN NYID DO, ,SKYE BA MED PAS GNAS PA MED PA'I MTSAN
NYID DO, ,NAM MKHA' LTAR NGO BO NYID PAS MNGON PAR 'DU

MI BYED PA'I MTSAN NYID DO SNYAM DU RAB TU SLOB BO, ,KHYIM BDAG,
DE LTAR NA GANG 'DI LTAR CHOS LA SO SOR RTOG PA 'DI NI BYANG CHUB
SEMS DPA' RAB TU BYUNG BA'I BSGRUB PA'O, ,BCOM LDAN

'DAS KYIS CHOS KYI RNAM GRANGS 'DI BSHAD PA NA SROG CHAGS BRGYA
STONG GIS NI BLA NA MED PA YANG DAG PAR RDZOGS PA'I BYANG CHUB TU
SEMS BSKYED DO, ,KHYIM BDAG, DE DAG THAMS CAD LAS

PHAL CHER NI MI SKYE BA'I CHOS LA BZOD PA RAB TU THOB BO, ,SROG
CHAGS SUM KHRI NYIS STONG NI CHOS RNAMS LA CHOS KYI MIG RDUL DANG
BRAL ZHING DRI MA MED PA RNAM PAR DAG GO, DE NAS KHYIM BDAG

DRAG SHUL CAN DGA' LA YI RANGS SHING RAB TU DGA' NAS MGU BA DANG,
YID BDE BA SKYES TE, BRGYA STONG RI BA'I RAS BCOS BU ZUNG BCOM
LDAN 'DAS KYI SKU LA GSOL NAS, 'DI SKAD CES


@47A *, ,GSOL TO, ,BCOM LDAN 'DAS, BDAG GIS DGE BA'I RTZA BA 'DI
SEMS CAN THAMS CAD LA STZAL TO, ,BDAG GI DGE BA'I RTZA BA 'DIS
BYANG CHUB SEMS DPA' KHYIM

PA RNAMS KYI BSLAB PA JI LTAR BCAS PA DE LTAR BYANG CHUB SEMS
DPA' KHYIM PA GANG LAGS PA DE DAG GI CHOS YONGS SU RDZOGS PAR
GYUR CIG, BCOM LDAN 'DAS KYIS JI LTAR BYANG CHUB

SEMS DPA' RAB TU BYUNG BA RNAMS KYI BSLAB PA BCAS PA YANG DE LTAR
BYANG CHUB SEMS DPA' RAB TU BYUNG BA GANG DAG LAGS PA DE DAG GI
CHOS YONGS SU RDZOGS PAR GYUR CIG, BCOM

LDAN 'DAS LA YANG ZHU BAR 'TSAL TE, BCOM LDAN 'DAS, BYANG CHUB
SEMS DPA' KHYIM PA KHYIM NA GNAS PA CHOS DU ZHIG DANG LDAN NA,
RAB TU BYUNG BA'I BSLAB PA LA SLOB PA LAGS,

DE SKAD CES GSOL PA DANG, BCOM LDAN 'DAS KYIS KHYIM BDAG DRAG
SHUL CAN LA 'DI SKAD CES BKA' STZAL TO, ,KHYIM BDAG, 'DI LA BYANG
CHUB SEMS DPA' KHYIM PA KHYIM NA

GNAS PA CHOS LNGA DANG LDAN NA, RAB TU BYUNG BA'I BSLAB PA LA
SLOB PA YIN TE, LNGA GANG ZHE NA, KHYIM BDAG ,'DI LA BYANG CHUB
SEMS DPA' KHYIM PA KHYIM NA GNAS PA MI LTA BAR DNGOS

PO THAMS CAD YONGS SU GTONG BA YIN TE, THAMS CAD MKHYEN PA NYID
KYI SEMS DANG LDAN PAS RNAM PAR SMIN PA LA RE BA MED PA DANG,
KHYIM BDAG, GZHAN YANG BYANG CHUB SEMS


@47B DPA' KHYIM PA KHYIM NA GNAS PA TSANGS PAR SPYOD CING GTZANG
BA YIN TE, YID KYI DGU LA YANG 'DOD PA MI SPYOD NA MTSAN GNYIS
SPROD PA'AM, YAN LAG MA YIN PAR 'JUG PA LTA CI SMOS

PA DANG, KHYIM BDAG, GZHAN YANG BYANG CHUB SEMS DPA' KHYIM PA
KHYIM NA GNAS PA YANG DAG PA SKYON MED PA LA MI REG CING KHYIM
STONG PAR ZHUGS NAS THABS KYIS MNGON PAR BSGRUBS

PA BSAM GTAN BZHI PO DAG LA SNYOMS PAR 'JUG PA DANG, KHYIM BDAG,
GZHAN YANG BYANG CHUB SEMS DPA' KHYIM PA KHYIM NA GNAS PA SEMS
CAN THAMS CAD BDE BAR BYED PA LA BRTZON

PA; SHES RAB KYI PHA ROL TU PHYIN PAS NGES PAR 'BYUNG BAR BRTZON
'GRUS RTZOM PA DANG, KHYIM BDAG, GZHAN YANG BYANG CHUB SEMS DPA'
KHYIM PA KHYIM NA GNAS PA BDAG KYANG DAM PA'I

CHOS YONGS SU 'DZIN CING, GZHAN YANG DAM PA'I CHOS LA SBYOR BAR
BYED PA STE, KHYIM BDAG, BYANG CHUB SEMS DPA' KHYIM PA KHYIM NA
GNAS PA CHOS LNGA PO DE DAG DANG LDAN NA, RAB

TU BYUNG BA'I BSLAB PA LA SLOB PA YIN NO, ,DE NAS BCOM LDAN 'DAS
LA KHYIM BDAG DRAG SHUL CAN GYIS 'DI SKAD CES GSOL TO, ,BCOM LDAN
'DAS, BDAG DE BZHIN GSHEGS PA

RNAMS KYI BKA' BZHIN DU BGYI BAR 'TSAL LO, ,RAB TU BYUNG BA'I
BSLAB PA LA SLOB BO, ,CHOS MNYAM PA NYID 'DI LTA BU LA YANG 'JUG
PAR BGYI'O, ,DE NAS DE'I TSE BCOM LDAN 'DAS


@48A *, ,'DZUM PA MDZAD DO, ,'DI NI SANGS RGYAS BCOM LDAN 'DAS
RNAMS GANG GI TSE 'DZUM PA MDZAD PA'I CHOS NYID DE, DE'I TSE BCOM
LDAN 'DAS KYI ZHAL GYI SGO NAS 'OD

'PHRO BA KHA DOG SNA TSOGS 'BYUNG BA 'DI LTA STE, SNGON PO DANG,
SER PO DANG, DMAR PO DANG, DKAR PO DANG, LE BRGAN DANG, SHEL
DANG, DNGUL GYI KHA DOG LTA BU STE, DE DAG GIS 'JIG

RTEN GYI KHAMS MTHA' YAS MU MED PA RNAMS SU 'OD KYI SNANG BAS
KHYAB PAR BYAS NAS, TSANGS PA'I 'JIG RTEN GYI BAR DU MNGON PAR
'PHAGS TE SLAR LOG NAS BCOM LDAN 'DAS LA LAN GSUM

BSKOR BA BYAS TE, BCOM LDAN 'DAS KYI DBU'I GTZUG TU NUB PAR GYUR
TO, ,DE NAS TSE DANG LDAN PA KUN DGA' BO SANGS RGYAS KYI MTHUS
STAN LAS LANGS NAS BLA GOS PHRAG PA GCIG TU GZAR

TE; PUS MO G-YAS PA'I LHA NGA SA LA BTZUGS NAS, BCOM LDAN 'DAS GA
LA BA DER LOGS SU THAL MO SBYOR BA BTUD DE, BCOM LDAN 'DAS LA 'DI
SKAD CES GSOL TO, ,BCOM LDAN

'DAS, RGYU MA MCHIS RKYEN MA MCHIS PAR NI DE BZHIN GSHEGS PA
'DZUM PAR MI MDZAD NA, 'DZUM PA MDZAD PA'I RGYU GANG LAGS, RKYEN
GANG LAGS, DE SKAD CES GSOL PA DANG,

BCOM LDAN 'DAS KYIS TSE DANG LDAN PA KUN DGA' BO LA 'DI SKAD CES
BKA' STZAL TO, ,KUN DGA' BO KHYOD KYIS KHYIM BDAG DRAG SHUL CAN
'DIS DE BZHIN GSHEGS PA LA MCHOD


@48B PA BYAS TE, CHOS BSGRUB PA'I PHYIR SENG GE'I SGRA BSGRAGS PA
MTHONG NGAM, GSOL PA, BCOM LDAN 'DAS, MTHONG LAGS SO, ,BDE BAR
GSHEGS PA, MTHONG LAGS SO, ,BCOM LDAN 'DAS KYIS BKA' STZAL

PA; KUN DGA' BO, KHYIM BDAG DRAG SHUL CAN 'DI NI GANG DAG BSKAL
PA BZANG PO 'DI LA 'BYUNG BA'I DE BZHIN GSHEGS PA DE DAG THAMS
CAD LA RIM GRO BYED PAR 'GYUR RO, ,BSTI STANG DANG MCHOD PA

THAMS CAD KYIS MCHOD PAR 'GYUR RO, ,DAM PA'I CHOS KYANG 'DZIN PAR
'GYUR RO, ,RTAG TU YANG KHYIM BDAG TU GYUR NAS RAB TU BYUNG BA'I
BSLAB PA LA GNAS SO, ,DE BZHIN GSHEGS PA'I BYANG CHUB

DE YANG RGYAS PAR BYED PAR 'GYUR RO, ,DE NAS TSE DANG LDAN PA KUN
DGA' BOS KHYIM BDAG DRAG SHUL CAN LA 'DI SKAD CES SMRAS SO,
,KHYIM BDAG, RGYU GANG DANG RKYEN GANG GIS GANG KHYIM NA GNAS
SHING

RDUL LA GNAS PA LA DGA' BAR BYED, DRAG SHUL CAN GYIS SMRAS PA,
BTZUN PA KUN DGA' BO, RDUL LA NI RDUL CUNG ZAD MED DE, SNYING RJE
CHEN PO DANG LDAN PAS BDAG BDE BA LA MI RE BA YIN NO, ,

BTZUN PA KUN DGA' BO, BYANG CHUB SEMS DPA' NI SDUG BSNGAL THAMS
CAD KYIS GZIR KYANG BZOD DE, SEMS CAN RNAMS YONGS SU MI GTONG
NGO, ,DE SKAD CES SMRAS PA DANG, BCOM LDAN 'DAS

KYIS TSE DANG LDAN PA KUN DGA' BO LA 'DI SKAD CES BKA' STZAL TO,
,KUN DGA' BO, KHYIM BDAG DRAG SHUL CAN 'DI KHYIM GYI SA LA GNAS
NAS BSKAL PA BZANG PO 'DI LA SEMS CAN RAB TU


@49A *, ,MANG PO YONGS SU SMIN PAR BYED PAR 'GYUR TE, RAB TU
BYUNG BA'I BYANG CHUB SEMS DPAS NI BSKAL PA STONG NGAM, BSKAL PA
BRGYA STONG DU MAR YANG DE LTAR MI NUS SO, ,DE CI'I

PHYIR ZHE NA, KUN DGA' BO, 'DI LTAR KHYIM BDAG 'DI LA YOD PA'I
YON TAN RNAMS NI RAB TU BYUNG BA'I BYANG CHUB SEMS DPA' STONG LA
YANG MED DO, ,DE NAS BCOM LDAN 'DAS LA TSE DANG LDAN PA

KUN DGA' BOS 'DI SKAD CES GSOL TO, ,BCOM LDAN 'DAS, CHOS KYI RNAM
GRANGS 'DI'I MING CI LAGS, 'DI JI LTAR GZUNG BAR BGYI, BCOM LDAN
'DAS KYIS BKA' STZAL PA, KUN DGA' BO,

DE'I PHYIR CHOS KYI RNAM GRANGS 'DI DRAG SHUL CAN GYIS ZHUS PA
ZHES BYA BAR GZUNG ZHIG, KHYIM PA DANG RAB TU BYUNG BA'I BSLAB PA
LA BSGRUB PA ZHES BYA BAR YANG GZUNG ZHIG ,LHAG PA'I BSAM

PAS BLA MA LA BSNYEN BKUR BYA BA'I LE'U ZHES BYA BAR YANG GZUNG
ZHIG, KUN DGA' BO, CHOS KYI RNAM GRANGS 'DI THOS MA THAG TU BYANG
CHUB SEMS DPAS YON TAN DANG, BRTZON 'GRUS DANG,

CHOS MANG PO RAB TU THOB STE, BRTZON 'GRUS ZHEN PAS BSKAL PA
BRGYAR TSANGS PAR SPYAD PA LA GNAS PAS NI DE LTA MA YIN NO, ,KUN
DGA' BO, DE BAS NA BDAG KYANG 'DI LA BRTZON 'GRUS

BSKYED PAR 'DOD PA DANG, GZHAN YANG BRTZON 'GRUS LA GZUD PAR 'DOD
PA DANG, BDAG KYANG YON TAN GYI CHOS MNYAM PA NYID THAMS CAD LA
GNAS PAR 'DOD PA DANG, GZHAN


@49B YANG YON TAN GYI CHOS MNYAM PA NYID THAMS CAD LA DGOD PAR
'DOD PAS, CHOS KYI RNAM GRANGS 'DI MNYAM PAR BYA, KUN CHUB PAR
BYA, BKLAG PAR BYA, GZHAN DAG LA YANG RGYA CHER YANG DAG

PAR RAB TU BSTAN PAR BYA'O, ,KUN DGA' BO, NGAS CHOS KYI RNAM
GRANGS 'DI YANG DANG YANG DU RGYA CHER YANG DAG PAR RAB TU BSTAN
PAR BYA BA'I PHYIR KHYOD LA YONGS SU GTAD DO, ,DE CI'I PHYIR ZHE
NA,

CHOS KYI RNAM GRANGS 'DI'I NANG DU YON TAN THAMS CAD 'DUS PAR DE
BZHIN GSHEGS PAS BSHAD PA'I PHYIR RO, ,KUN DGA' BO, BYANG CHUB
SEMS DPA' GANG CHOS KYI RNAM GRANGS 'DI DANG

MI 'BRAL BAR GNAS PA DE SANGS RGYAS 'BYUNG BA DANG MI 'BRAL LO,
,KUN DGA' BO, BYANG CHUB SEMS DPA' GANG CHOS KYI RNAM GRANGS 'DI
MNYAN TAM, 'DZIN TAM, KLOG PA DANG MI 'BRAL BA DE

SANGS RGYAS 'BYUNG BA DANG, SANGS RGYAS THAMS CAD MTHONG BA DANG
MI 'BRAL LO, ,DE CI'I PHYIR ZHE NA, KUN DGA' BO, CHOS KYI RNAM
GRANGS 'DI'I NANG DU YON TAN THAMS CAD 'DUS SHING CHOS KYI RNAM

GRANGS 'DI'I NANG DU BSLAB PA BSGRUB PA'I LAM GYI YON TAN THAMS
CAD 'DUS PAR DE BZHIN GSHEGS PAS YANG DAG PAR RAB TU BSHAD PA'I
PHYIR RO, ,KUN DGA' BO, RIGS KYI BU'AM, RIGS

KYI BU MO YANG DAG PAR RDZOGS PA'I BYANG CHUB DON DU GNYER BA DAG
GIS STONG GSUM GYI STONG CHEN PO'I 'JIG RTEN GYI KHAMS MES RAB TU
GANG BA YANG 'BOGS TE, CHOS KYI RNAM GRANGS 'DI MNYAN


@50A *, ,PAR BYA, KUN CHUB PAR BYA'O, ,KUN DGA' BO, STONG GSUM
GYI STONG CHEN PO'I 'JIG RTEN GYI KHAMS RIN PO CHE SNA BDUN GYI
RAB TU GANG BA TZAM YANG RI MOR BYAS TE, SLOB

DPON LA PHUL NAS CHOS KYI RNAM GRANGS 'DI MNYAN PAR BYA'O, ,KUN
CHUB PAR BYA'O, ,KUN DGA' BO, BYANG CHUB SEMS DPA' GANG GIS 'DAS
PA'I SANGS RGYAS BCOM LDAN 'DAS RNAMS KYI

MCHOD RTEN RIN PO CHE LAS SO SOR BYAS TE MCHOD PA THAMS CAD KYIS
MCHOD LA, DE BZHIN DU DA LTAR BYUNG BA'I SANGS RGYAS BCOM LDAN
'DAS NYAN THOS KYI DGE 'DUN DANG BCAS PA RNAMS

LA JI SRID 'TSO'I BAR DU BDE BA'I YO BYAD THAMS CAD KYIS BSNYEN
BKUR BYED CING, GANG MA 'ONGS PA'I SANGS RGYAS BCOM LDAN 'DAS
RNAMS DANG, BYANG CHUB SEMS DPA' RNAMS KYI BRAN

DANG; SLOB MAR KHAS BLANGS TE BSNYEN BKUR BYAS SU ZIN KYANG, CHOS
KYI RNAM GRANGS 'DI MI 'DZIN, MI 'CHANG, MI KLOG, KUN CHUB PAR MI
BYED, 'JUG PAR MI BYED CING, BSGRUB PA

'DI LA YANG MI GNAS NA, KUN DGA' BO, BYANG CHUB SEMS DPA' DES
'DAS PA DANG, MA 'ONGS PA DANG, DA LTAR BYUNG BA'I DE BZHIN
GSHEGS PA RNAMS LA MCHOD PA BYAS PAR MI

'GYUR RO, ,KUN DGA' BO, BYANG CHUB SEMS DPA' GANG CHOS KYI RNAM
GRANGS 'DI NYAN CING KUN CHUB PAR BYED PA, DAM PA'I CHOS YUN RING
DU GNAS PAR BYA BA DANG, SANGS RGYAS KYI


@50B RIGS RGYUN MI 'CHAD PAR BYA BA'I PHYIR GZHAN DAG LA RGYA
CHER YANG DAG PAR RAB TU STON CING BSGRUB PA 'DI LA YANG GNAS NA,
KUN DGA' BO, BYANG CHUB SEMS DPA' DES 'DAS PA DANG, MA 'ONGS

PA DANG, DA LTAR BYUNG BA'I SANGS RGYAS BCOM LDAN 'DAS RNAMS LA
MCHOD PA BYAS PAR 'GYUR RO, ,GUS PA DANG BCAS PAS BSNYEN BKUR
BYAS PAR 'GYUR RO, ,BCOM LDAN 'DAS KYIS DE

SKAD CES BKA' STZAL NAS, TSE DANG LDAN PA KUN DGA' BO DANG, KHYIM
BDAG DRAG SHUL CAN DANG, DGE SLONG DE DAG DANG, BYANG CHUB SEMS
DPA' DE DAG DANG, LHA DANG, MI DANG, LHA MA YIN

DANG; DRI ZAR BCAS PA'I 'JIG RTEN YI RANGS TE, BCOM LDAN 'DAS
KYIS GSUNGS PA LA MNGON PAR BSTOD DO,, ,,'PHAGS PA DKON MCHOG
BRTZEGS PA CHEN PO'I CHOS KYI

RNAM GRANGS LE'U STONG PHRAG BRGYA PA LAS, DRAG SHUL CAN GYIS
ZHUS PA'I LE'U ZHES BYA STE 'DUS PA BCU DGU PA RDZOGS SO,, ,,RGYA
GAR GYI MKHAN PO SU RENDRA BO DHI DANG, ZHU CHEN GYI

LOTZTSA BA ZHANG YE SHES SDES BSGYUR CING ZHUS TE, SKAD GSAR BCAD
KYIS KYANG BCOS NAS GTAN LA PHAB,,