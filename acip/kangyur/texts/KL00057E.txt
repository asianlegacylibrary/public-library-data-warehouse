@399B RGYA GAR SKAD DU, A'ARYA NANDA

GARBH'A BA KR'ANTI NIR DE SHA, BOD SKAD DU, 'PHAGS PA DGA' BO LA
MNGAL NA GNAS PA BSTAN PA ZHES BYA BA THEG PA CHEN PO'I MDO, BAM
PO DANG PO, SANGS RGYAS DANG BYANG CHUB SEMS

DPA'I THAMS CAD LA PHYAG 'TSAL LO, ,'DI SKAD BDAG GIS THOS PA'I
DUS GCIG NA, BCOM LDAN 'DAS GRONG KHYER SER SKYA NA SHING N+YA
GRO DHA'I KUN DGA' RA BA NA DGE SLONG GI DGE 'DUN

TSAD MED PA RNAMS DANG THABS CIG TU BZHUGS TE, DE'I TSE NA BCOM
LDAN 'DAS KYI GCUNG DGA' BO ZHES BYA BA DE'I LUS GSER GYI KHA DOG
CAN MTSAN SUM CU DANG LDAN ZHING, TSAD BCOM

LDAN 'DAS LAS SOR BZHIS THUNG BA ZHIG YOD DE, DE'I CHUNG MA PUndA
R'I KA ZHES BYA BA BZANG MO, ,BLTA NA SDUG PA BYAD BZHIN MDZES
SHING 'JIG RTEN NA DKON PA KHA DOG KHYAD PAR DU 'PHAGS

SHING, MANG PO KUN GYIS LTA BAR 'DOD PA ZHIG YOD PAS DGA' BO DE
LA CHAGS SHING ZHEN PAR GYUR BAS SKAD CIG TZAM DU YANG MI 'BRAL
ZHING, 'DOD PA'I SEMS KYIS SHIN TU CHAGS PAR


@400A *, ,GYUR TE; SROG GIS 'JAL BAR BYED PAS, BCOM LDAN 'DAS
KYIS DE GDUL BA'I DUS LA BAB PAR MKHYEN PAS SNGA DRO'I DUS KYI
TSE NA BZA' MNABS TE LHUNG BZED

BSNAMS NAS ZHAM 'BRING BA TSE DANG LDAN PA KUN DGA' BO DANG GRONG
KHYER DU BSOD SNYOMS LA GSHEGS TE, MTHAR GYIS DGA' BO'I KHYIM
GANG NA BDER GSHEGS NAS DE'I SGOR GSHEGS

TE BZHUGS SO, ,DE NAS THUGS RJE CHEN PO'I MTHUS 'OD ZER GSER GYI
KHA DOG LTA BU BTANG BAS DGA' BO'I KHYIM NANG KUN TU YANG GSER
BTZO MA LTA BU'I KHA DOG TU GYUR PA DANG, DE'I TSE

DGA' BO 'DI SNYAM DU 'OD ZER KUN TU SNANG BAR GYUR PAS, GDON MI
ZA BAR 'DI NI, DE BZHIN GSHEGS PA'I YIN NO, ,SNYAM DU BSAM NAS MI
ZHIG MNGAGS TE, KYE SONG LA SU

YIN PA LTOS SHIG ,CES BSGO BA DANG, DES KYANG BCOM LDAN 'DAS
MTHONG NAS MYUR ZHING RINGS PAS SLAR LOG NAS DGA' BO LA BCOM LDAN
'DAS SGO NA BZHUGS SO, ,ZHES SMRAS SO, ,

DES DE SKAD CES SMRAS PA THOS NAS MYUR DU PHYIR PHYUNG STE, BCOM
LDAN 'DAS BSUS TE PHYAG BYA BAR RNAM PA LAS DE'I TSE PUndA R'I KA
'DI SNYAM DU BDAG GIS GAL TE 'DI BTANG BAR GYUR

NA; BCOM LDAN 'DAS KYIS GDON MI ZA BAR RAB TU 'BYUNG BAR 'GYUR
RO, ,SNYAM DU BSAM NAS GOS KYI MTHA' MA NAS BZUNG STE MA BTANG BA
DANG, DGA' BOS SMRAS PA, DENG RE


@400B ZHIG THONG ZHIG DANG, BCOM LDAN 'DAS LA PHYAG BYAS NAS BDAG
SLAR 'ONG NGO, ,PUndA R'I KAS SMRAS PA, BDAG CAG DAM BCAS NAS
GDOD DE BZHIN DU GTANG NGO, ,ZHES DE'I DPRAL BAR THIG LE

GSHER BA'I MTSAN MA BTAB NAS 'DI SKAD DU THIG LE 'DI MA BSKAMS
PAR SLAR GSHEGS SU GSOL, GAL TE THOGS PAR GYUR NA GSER GYI KARSHA
PA nA LNGA BRGYA'I CHAD PAS GCAD DO, ,ZHES

SMRAS PA DANG, DGA' BOS KYANG DE BZHIN DU BYA'O, ,ZHES SGOR BYUNG
NAS BCOM LDAN 'DAS KYI ZHABS LA MGO BOS PHYAG 'TSAL TE, DE BZHIN
GSHEGS PA'I LHUNG BZED BLANGS NAS SLAR KHYIM DU

ZHUGS TE BZA' BA DANG, BCA' BA BSOD PA DAG GIS LHUNG BZED BKANG
NAS SLAR SGOR BYUNG BA DANG, BCOM LDAN 'DAS SLAR GSHEGS PAS TSE
DANG LDAN PA KUN DGA' BO LA BYIN PA DANG, BCOM

LDAN 'DAS KYIS LHUNG BZED MA LEN CIG PAR MTSAN MA BSTAN TO, ,DE
BZHIN GSHEGS PA STON PA CHEN PO SHIN TU GZI BYIN CHE BAS BZHES SU
GSOL ZHES GSOL BA'I THUGS KYANG MA THUB

NAS YANG KUN DGA' BO LA BYIN PA DANG, KUN DGA' BOS SMRAS PA,
KHYOD KYIS LHUNG BZED 'DI SU LAS BLANGS, SMRAS PA, BCOM LDAN 'DAS
LAS BLANGS SO, ,KUN DGA' BOS SMRAS PA, 'O

NA BCOM LDAN 'DAS LA PHUL CIG ,DES SMRAS PA, BDAG STON PA CHEN PO
LA GSOL BA'I THUGS MI THUB BO, ,ZHES CANG MI SMRA BAR ZHAM 'BRING
DU SONG NGO, ,BCOM LDAN 'DAS SLAR GTZUG


@401A *, ,LAG KHANG DU GSHEGS NAS PHYAG BCABS ZHABS BSIL TE GDAN
LA BZHUGS PA DANG, DGA' BOS LHUNG BZED THOGS PA DE BCOM LDAN 'DAS
LA PHUL LO, ,

BCOM LDAN 'DAS KYIS ZAS KYI BYA BA MDZAD NAS DGA' BO LA BKA'
STZAL PA, KHYOD NGA'I LHUNG BZED KYI LHAG MA ZA'AM, BDAG 'TSAL
LO, ,ZHES GSOL PA DANG, BCOM LDAN 'DAS KYIS

KYANG DE LA BYIN NO, ,DGA' BOS GSOL ZIN PA DANG, BCOM LDAN 'DAS
KYIS BKA' STZAL PA, CI KHYOD RAB TU 'BYUNG NGAM, NGES KYANG RAB
TU 'BYUNG NGO, ,ZHES GSOL TE, DE YANG SANGS

RGYAS BCOM LDAN 'DAS SNGON BYANG CHUB SEMS DPA'I SPYAD PA SPYOD
PA NA YAB YUM DANG, MKHAN PO DANG, SLOB DPON DANG, BLA MA'I GNAS
GZHAN RNAMS KYIS RJES SU BSTAN PA DAG DANG

NAM YANG 'GAL BAR MA MDZAD PA'I PHYIR DA LTAR GANG YANG BKA' LAS
'GAL BAR MI BYED PAR MNYES PAR GYUR PA YIN NO, ,DE NAS BCOM LDAN
'DAS KYIS KUN DGA' BO LA BKA' STZAL PA,

KHYOD KYIS DGA' BO'I SKRA DANG KHA SPU BREGS SHIG CES BKA' STZAL
PA DANG, BCOM LDAN 'DAS, DE BZHIN DU 'TSAL LO, ,ZHES 'BREG MKHAN
BTZAL NAS DE'I SKRA 'BREG PAR BRTZAMS PA DANG,

DGA' BOS 'BREG MKHAN DE LA BSGO BA, KVA YE KHYOD MI SHES SAM, NGA
NI, RING PO MI THOGS PAR STOBS KYIS 'KHOR LOS BSGYUR BA'I RGYAL
PO BYED PAR 'GYUR BAS KHYOD KYIS GAL TE NGA'I SKRA


@401B DANG KHA SPU BREGS PAR GYUR NA, NGAS KHYOD KYI LAG PA GNYIS
'KHRIG MA MAN CHAD GCAD DO, ,ZHES BSDIGS PAS DE SHIN TU SKRAG PAR
GYUR NAS SPU GRI BSDUS TE PHYIR 'GRO BAR BRTZAMS PA DANG, DE NAS

TSE DANG LDAN PA KUN DGA' BOS BCOM LDAN 'DAS LA DE GSOL TO, ,DE
NAS BCOM LDAN 'DAS NYID DGA' BO GA LA BA DER GSHEGS TE, DGA' BO
LA CI KHYOD RAB TU MI 'BYUNG NGAM, DES KYANG RAB TU

'BYUNG NGO, ,ZHES GSOL PA DANG, DE NAS BCOM LDAN 'DAS NYID KYIS
RIL BA BSNAMS TE DE'I MGO BO LA CHU BLUGS NAS 'BREG MKHAN GYIS
SKRA DANG, KHA SPU BREGS PA DANG, DE 'DI SNYAM DU DENG

BDAG RE ZHIG BCOM LDAN 'DAS LA SRI ZHU BYAS TE RAB TU 'BYUNG MOD
KYI, 'ON KYANG DGONGS KAR SLAR KHYIM DU 'GRO'O, ,SNYAM MO, ,DES
DGONGS KAR LAM DU ZHUGS TE SONG BA DANG, DE NAS

BCOM LDAN 'DAS KYIS DE 'GRO BA'I LAM DU G-YANG SA CHEN PO ZHIG
SBRUL PA DES MTHONG NAS 'DI SNYAM DU PUndA R'I KA DANG DUS BYAS
PA NI, THAG RING DU GYUR PAS 'GRO BA'I RKYEN DANG LDAN PAR MA
GYUR TE,

DENG BDAG GIS DE BSAM PA NYID KYIS GAL TE 'CHI BA'I DUS BYED PAR
'GYUR YANG SRID NA, GAL TE SHI BAR MA GYUR NA NAM NANGS TE
'GRO'O, ,ZHES PUndA R'I KA DRAN PA'I MYA NGAN DANG, SDUG BSNGAL

GYIS MTSAN MO 'DAS PAR GYUR TO, ,DE NAS BCOM LDAN 'DAS KYIS DE'I
BSAM PA THUGS KYIS MKHYEN NAS KUN DGA' BO LA BKA' STZAL PA, KUN
DGA' BO KHYOD SONG LA DGA' BO DE LA KHANG SKYONG


@402A *, ,BYOS SHIG PAR SGOS SHIG ,DES KYANG DE BZHIN DU DE'I
THAD DU SONG NAS BCOM LDAN 'DAS KYIS KHANG SKYONG BYOS SHIG PAR
BKA' STZAL TO, ,ZHES BSGO BA DANG, DES

KYANG KHANG SKYONG ZHES BYA BA JI LTA BU, DES BYA BA NI, CI ZHIG
BYED CES DRIS SO, ,DES SMRAS PA, GTZUG LAG KHANG DU DGE 'DUN GYI
BYA BA DAG ZHAL TA BYA DGOS SO, ,SMRAS PA, TSUL JI LTA BUR BYA

BA'I RIGS, SMRAS PA, KHANG SKYONG ZHES BYA BA NI, GAL TE DGE
SLONG RNAMS BSOD SNYOMS LA DONG NA, GTZUG LAG KHANG GI NANG GI SA
RNAMS PHYAGS NAS CHAG CHAG GDAB PAR BYA'O, ,BA

LANG GI LCI BA GSAR PA BLANGS NAS GO RIM BZHIN DU 'JAM POR BSKU
BAR BYA'O, ,LEGS PAR YID LA BYAS TE SRUNG ZHING STOR BRLAG MED
PAR BYA'O, ,GROS SU BYA BA YOD NA, DGE 'DUN LA

GSOL BAR BYA'O, ,DRI DANG ME TOG YOD NA, DGE 'DUN LA BRIM PAR
BYA'O, ,MTSAN MO SGO GCOD CING NAM NANGS NA DBYE BAR BYA'O, ,SNAM
PHYIS DANG, CHAB KHUNG SA RTAG TU BKRU ZHING BYI DOR BYA DGOS

SO; ;GAL TE GTZUG LAG KHANG ZHIG CING RAL PA YOD NA BCOS LEGS
BYA'O, ,ZHES DE SKAD BSTAN PA THOS PA DANG, BTZUN PA KUN DGA' BO,
BCOM LDAN 'DAS KYIS JI SKAD BKA' STZAL PA

BZHIN DU THAMS CAD BDAG GIS DE BZHIN DU BGYI'O, ,ZHES KHAS BLANGS
SO, ,DE NAS DGE SLONG RNAMS SNGA DRO'I DUS KYI TSE SHAM THABS
BGOS, CHOS GOS DANG LHUNG BZED THOGS TE GRONG KHYER


@402B SER SKYA'I GNAS SU BSOD SNYOMS LA BZHUD PA DANG, DGA' BOS
GTZUG LAG KHANG NA SU YANG MED PAR MTHONG NAS BDAG GIS PHYAG DAR
BYAS ZIN PA DANG, SLAR KHYIM DU 'GRO'O, ,ZHES PHYAG DAR BYED PA
LA

ZHUGS SO, ,BCOM LDAN 'DAS KYIS DE GZIGS SHING MKHYEN PAS RDZU
'PHRUL GYI STOBS KYIS PHYAGS ZIN PA'I SA GTZANG MA RNAMS SLAR
PHYAG DAR GYIS GANG BAR BYIN GYIS BRLABS PA DANG, DES

KYANG 'DI SNYAM DU BDAG GIS PHYAG DAR BOR TE SLAR KHYIM DU
'GRO'O, ,SNYAM DU BSAM NAS DES PHYAGS MA SLAR BSDUS NAS PHYAG DAR
BOR BAR BRTZAMS PA DANG ZAD PAR MA GYUR NAS DES BSAM PA GNAS

KHANG RNAMS KYI SGO BCAD DE 'GRO'O, ,SNYAM NAS DES GNAS KHANG
RNAMS KYI SGO BCAD PAR BRTZAMS PA DANG, BCOM LDAN 'DAS KYIS SGO
GCIG BCAD ZIN NAS SGO GZHAN BCAD TZAM NA SGO GZHAN YANG BYE BAR

BYIN GYIS BRLABS PAS, DE NYON MONGS PA SKYES NAS GZHAN YANG 'DI
SNYAM DU GAL TE RKUN POS GTZUG LAG KHANG 'DI NYAMS PAR BYAS KYANG
'DI LA GNOD PA CI YOD DE, BDAG RGYAL POR GYUR PA NA 'DI

BAS CHES LHAG PA'I GTZUG LAG KHANG BZANG PO BRGYA STONG RTZIG PAR
ZAD PAS, BDAG NI, SLAR KHYIM DU 'GRO BA'I RIGS SO, ,ZHES GAL TE
LAM PO CHER ZHUGS NAS 'GRO NA NI, BCOM LDAN 'DAS DANG

PHRAD DU DOGS PAS GSEB LAM DU ZHUGS TE 'GRO'O, ,SNYAM DU BSAM MO,
,BCOM LDAN 'DAS KYIS DE'I BSAM PA THUGS KYIS MKHYEN NAS GSEB LAM
DE NYID DU ZHUGS TE GSHEGS SO, ,DES RGYANG


@403A *, ,NAS BCOM LDAN 'DAS MTHONG NAS MI 'PHRAD PAR BYA BA'I
PHYIR LAM GYI 'GRAM NA LJON SHING YAL GA DANG GRIB MAR LDAN PA
THUR DU 'JOL BA ZHIG GI DRUNG DU GAB STE 'DUG

PA DANG, BCOM LDAN 'DAS KYIS LJON SHING DE'I YAL GA GYEN DU
BRDZES NAS DE'I LUS MNGON DU SNANG BAR BYIN GYIS BRLABS SO, ,DE
NAS BCOM LDAN 'DAS KYIS BKA' STZAL PA, DGA'

BO, KHYOD GAR 'GRO, NGA'I PHYI BZHIN DU SHOG CIG ,CES BKA' STZAL
PA DANG, DE YANG SKYENGS TE NGO TSA BA'I SEMS KYIS BCOM LDAN 'DAS
KYI ZHAM 'BRING DU 'BRANGS PA DANG, BCOM LDAN 'DAS

KYIS 'DI SNYAM DU 'DI CHUNG MA LA CHAGS SHING ZHEN PAR GYUR PAS,
'DI DE DANG DBRAL ZHING PHAN GDAGS PA'I PHYIR GRONG KHYER SER
SKYA NAS BYUNG STE GRONG KHYER MNYAN YOD DU GSHEGS SO, ,SNYAM

DU DGONGS NAS DER BYON PA DANG, RI DVAGS DGRA'I MA SA GA'I KUN
DGA' RA BA NA BZHUGS SO, ,DE NAS BCOM LDAN 'DAS KYIS 'DI SNYAM DU
DGA' BO BLUN PO 'DI NI, RTAG TU CHUNG MA LA CHAGS SHING

ZHEN NAS GTONG BAR MI BYED PAS, 'DI LA THABS SHIG SBYAR TE SEMS
NYE BAR ZHI BAR BYA'O, ,SNYAM DU DGONGS NAS, TSE DANG LDAN PA
DGA' BO LA BKA' STZAL PA, KHYOD KYIS SNGON CHAD DRI LDAN ZHES

BYA BA'I RI MTHONG NGAM, GSOL PA, MA MTHONG LAGS SO, ,GAL TE DE
LTAR NA NGA'I CHOS GOS KYI GRA NAS ZUNGS SHIG ,DES KYANG NA BZA'I
GRA NAS BZUNG BA DANG, DE NAS BCOM 'DAS


@403B DANG PA'I RGYAL PO BZHIN DU NAM MKHA' LA LDING STE RI DRI
LDAN DU GSHEGS NAS TSE DANG LDAN PA DGA' BO DANG THABS CIG TU
G-YAS G-YON DU GZIGS PA LAS SHING DRUNG ZHIG NA SPRA MO MIG YA
GCIG

ZHAR BA ZHIG GDONG BTEGS NAS MI G-YO BAR RTZE GCIG TU BCOM LDAN
'DAS LA BLTAS PA DANG, BCOM LDAN 'DAS KYIS DGA' BO LA BKA' STZAL
PA, KHYOD KYIS SPRA MO ZHAR MA 'DI MTHONG NGAM,

GSOL PA, BCOM LDAN 'DAS, MTHONG LAGS SO, ,BCOM LDAN 'DAS KYIS
BKA' STZAL PA, KHYOD JI SNYAM DU SEMS, SPRA MO ZHAR MA 'DI PUnd'A
R'I KA DANG BSGRUN NA, GANG BZANG ZHING KHYAD PAR DU

'PHAGS, GSOL PA, PUnd'A R'I KA DE NI, SH'AKYA'I RIGS LAGS TE,
LHA'I BU MO 'DRA BAR BYAD BZHIN MCHOG TU GYUR CING 'JIG RTEN NA
ZLA MA MCHIS PA LAGS PAS SPRA MO 'DI DANG BSGRUN PAR GYUR NA,

BRGYA'I CHAR YANG NYE BAR MI MCHI, STONG GI CHA DANG, KHRI'I CHA
DANG, 'BUM GYI CHA DANG, GRANGS DANG, CHA DANG, BGRANG BA DANG,
DPE DANG, RGYUR YANG MI BZOD LAGS SO, ,BCOM LDAN 'DAS KYIS

BKA' STZAL PA, KHYOD KYIS LHA'I GZHAL MED KHANG MTHONG NGAM, GSOL
PA, MA MTHONG LAGS SO, ,'O NA YANG CHOS GOS KYI GRA NAS ZUNGS
SHIG, DES KYANG NA BZA' NAS BZUNG BA DANG, NGANG

PA'I RGYAL PO BZHIN NAM MKHA' LA MNGON PAR 'PHAGS NAS SUM CU RTZA
GSUM GYI LHA'I GNAS SU GSHEGS TE, TSE DANG LDAN PA DGA' BO LA
KHYOD SONG LA LHA'I GZHAL MED KHANG KHYAD PAR DU 'PHAGS


@404A *, ,PA'I GNAS RNAMS LA LTOS SHIG ,CES BKA' STZAL PA DANG,
TSE DANG LDAN PA KUN DGA' BOS KYANG DGA' BA'I TSAL DANG, SHING
RTA SNA TSOGS KYI TSAL DANG,

RTZUB 'GYUR GYI TSAL DANG, 'DRES PA'I TSAL DANG, YONGS 'DU'I
'TSAL DANG, CHOS BZANG KHANG LA SOGS PA LHA RNAMS KYI KUN DGA' RA
BA DANG, ME TOG DANG, 'BRAS BU DANG, RDZING DANG,

RDZING BU DANG, RTZED MO RTZE ZHING DGA' MGU'I GNAS SU SONG STE,
KUN TU KHYAB PAR BLTAS NAS MTHAR GYIS GRONG KHYER BLTA NA SDUG TU
ZHUGS PA LAS, GZHAN YANG RNGA DANG, PI WANG DANG,

RGYUD RNAM PA SNA TSOGS LAS SGRA SNYAN PA LA SOGS PA 'BYIN PA
DANG, GNAS DE DANG DE DAG TU LHA'I BU MO DANG BU PHO SHIN TU
MDZES PA DAG LHAN CIG RTZE ZHING 'KHOD PA DAG MTHONG NGO, ,DGA'
BOS

KUN TU BRTAGS PA LAS, GNAS GZHAN ZHIG GI GZHAL MED KHANG NA LHA'I
BU MO 'BA' ZHIG YOD KYI LHA'I BU PHO MED PAR MTHONG NAS LHA'I BU
MO DE DAG LA CI'I RGYUS GNAS GZHAN NA NI, LHA'I

BU MO DANG, LHA'I BU PHO 'DRES PAR GNAS NAS BDE BA RNAMS MYONG
BAR BYED NA, KHYED NI, GANG GI PHYIR LHA'I BU MO 'BA' ZHIG LHAN
CIG GNAS SHING LHA'I BU MO SNANG BAR GYUR CES DRIS PA DANG, LHA'I

BU MO DE DAG GIS BCOM LDAN 'DAS KYIS GCUNG DGA' BO ZHES BYA BA
BCOM LDAN 'DAS LAS RAB TU BYUNG NAS TSE GCIG TU TSANGS PAR SPYOD
PA YANG DAG PAR SPYOD PA ZHIG YOD DE, DE DUS LAS


@404B 'DAS PA'I 'OG TU 'DIR SKYE BAR 'GYUR PAS BDAG CAG NI, 'DIR
DE LA SDOD PA YIN NO, ,ZHES SMRAS SO, ,DGA' BOS DE SKAD THOS NAS
DGA' MGU RANGS PAS MYUR ZHING RANGS PAR BCOM LDAN

'DAS GA LA BDER SONG BA DANG, BCOM LDAN 'DAS KYIS BKA' STZAL PA,
KHYOD KYIS LHA RNAMS KYI KHYAD PAR DU 'PHAGS PA'I DNGOS PO DAG
MTHONG NGAM, GSOL PA, MTHONG LAGS SO, ,

BCOM LDAN 'DAS KYIS KHYOD KYIS DNGOS PO CI ZHIG MTHONG ZHES BKA'
STZAL PA DANG, DES KYANG JI LTAR MTHONG BA RNAMS RGYAS PAR BCOM
LDAN 'DAS LA GSOL TO, ,BCOM LDAN 'DAS KYIS BKA'

STZAL PA, DGA' BO, KHYOD KYIS LHA'I BU MO RNAMS MTHONG NGAM, GSOL
PA, MTHONG LAGS SO, ,LHA'I BU MO DE DAG PUnd'A R'I KA DANG BSGRUN
NA, GANG GZUGS BZANG ZHING KHYAD PAR DU 'PHAGS,

GSOL PA, BCOM LDAN 'DAS, PUnd'A R'I KA LHA'I BU MO DE DAG DANG
BSGRUN NA, JI LTAR RI DRI LDAN GYI SPRA MO ZHAR MA PUnd'A R'I KA
DANG BSGRUN PA BZHIN DU BRGYA'I CHAR YANG NYE BAR MI MCHI STE,
STONG

GI CHA DANG, KHRI'I CHA DANG, 'BUM GYI CHA NAS RGYU'I BAR DU YANG
MI BZOD LAGS SO, ,BCOM LDAN 'DAS KYIS BKA' STZAL PA, DGA' BO
TSANGS PAR SPYOD PA YANG DAG PAR SPYAD NA, DE LTA BU'I

PHAN YON KHYAD PAR DU 'PHAGS PA DANG LDAN PAR GYUR PAS, DENG
KHYOD KYIS TSANGS PAR SPYOD PA BRTAN PAR SPYOD CIG DANG, LHAR
SKYES NAS DE LTA BU'I BDE BA MYONG BAR 'GYUR RO, ,DES KYANG


@405A *, ,DE SKAD DU THOS NAS DGA' MGU RANGS TE CANG MI ZER BAR
'DUG GO ,DE NAS BCOM LDAN 'DAS TSE DANG LDAN PA DGA' BO DANG
THABS CIG TU LHA'I GNAS NAS MI

SNANG BAR GYUR TE, MNYAN YOD DU RGYAL BU RGYAL BYED KYI TSAL MGON
MED ZAS SBYIN GYI KUN DGA' RA BAR GSHEGS SO, ,DE'I TSE TSE DANG
LDAN PA DGA' BO YANG LHA'I GZHAL MED KHANG LA

BSAM BZHIN DU TSANGS PAR SPYOD PA YANG DAG PAR SPYAD PAR GYUR PA
DANG, BCOM LDAN 'DAS KYIS DE'I BSAM PA THUGS KYIS MKHYEN NAS TSE
DANG LDAN PA KUN DGA' BO LA BKA' STZAL PA,

KUN DGA' BO, KHYOD SONG LA DGE SLONG RNAMS LA 'DI SKAD DU KHYED
SU YANG DGA' BO DANG LHAN CIG STAN GCIG LA MA 'DUG CIG, 'CHAG SA
GCIG TU MA 'CHAG CIG, GDANG BU GCIG LA CHOS

GOS LHAN CIG MA BZHAG CIG ,GNAS GCIG TU LHUNG BZED DANG RIL BA
LHAN CIG MA GZHAG CIG ,GNAS GCIG TU MDO SDE BKLAG PAR MA BYED CIG
,KHA DON 'DON PAR MA BYED CIG CES SGOS

SHIG ,TSE DANG LDAN PA KUN DGA' BOS KYANG BCOM LDAN 'DAS KYIS
BKA' STZAL PA DE BZHIN DU DGE SLONG RNAMS LA BSGO BA DANG, DGE
SLONG RNAMS KYIS KYANG 'PHAGS PA'I BKA' BZHIN DU 'TSAL

LO; ;ZHES SMRAS SO, ,DE'I TSE TSE DANG LDAN PA DGA' BO YANG MANG
PO RNAMS KYIS SPANGS PAR YANG MTHONG BAS SHIN TU NGO TSA ZHING
GNONG BAR GYUR TO, ,DE NAS DUS GZHAN ZHIG NA TSE DANG LDAN PA


@405B KUN DGA' BO DGE SLONG MANG PO RNAMS DANG LHAN CIG TU RIM
GRO'I GNAS NA CHOS GOS 'DRUB PA'I LAS BYED PA DE'I TSE TSE DANG
LDAN PA DGA' BOS MTHONG NAS 'DI SNYAM DU DGE SLONG MANG PO 'DI
DAG NI,

BDAG YONGS SU SPANGS PAS LHAN CIG TU MI GNAS NA, TSE DANG LDAN PA
KUN DGA' BO 'DI NI, BDAG GI PHU NU YIN PAS CIS KYANG SMAD PAR MI
BYED DO, ,SNYAM DU BSAM NAS DE'I THAD DU SONG

STE LHAN CIG 'DUG PA DANG, DE'I TSE TSE DANG LDAN PA KUN DGA' BOS
YANG MYUR DU LANGS TE SONG NGO, ,DES SMRAS PA, KUN DGA' BO, DGE
SLONG GZHAN RNAMS NI, BDAG SPONG BA'I RIGS NA, KHYOD

KHO BO'I PHU NU BO YIN NA, CI'I PHYIR BDAG SPONG BAR BYED, TSE
DANG LDAN PA KUN DGA' BOS SMRAS PA, YANG DAG PAR DE LTA BU'I DON
DANG LDAN MOD KYI, 'ON KYANG KHYOD NI, LAM GZHAN DU 'GRO

LA BDAG KYANG LAM GZHAN DU 'GRO BAS DE'I PHYIR PHAN TSUN BYOL BA
YIN NO, ,SMRAS PA, GANG NI, KHO BO'I LAM YIN, GANG NI, KHYOD KYI
LAM YIN, SMRAS PA, KHYOD NI, LHAR SKYE BAR MOS

NAS TSANGS PAR SPYAD PA SPYOD DO, ,BDAG NI, MYA NGAN LAS 'DAS PA
YONGS SU GNYER BA'I PHYIR 'DOD PA KUN NAS NYON MONGS PA RAB TU
BSAL BA YIN NO, ,ZHES DE SKAD SMRAS PA THOS PA

DANG, SHIN TU MI DGA' ZHING MYA NGAN GYIS NON PAR GYUR TO, ,DE
NAS BCOM LDAN 'DAS KYIS DE'I SEMS KYIS BSAM PA THUGS KYIS MKHYEN
NAS TSE DANG LDAN PA DGA' BO LA BKA' STZAL PA,


@406A *, ,KHYOD KYIS SNGON CHAD SEMS CAN DMYAL BA MTHONG NGAM,
GSOL PA, BCOM LDAN 'DAS, MA MTHONG LAGS SO, ,BCOM LDAN 'DAS KYIS
BKA' STZAL PA,

KHYOD KYIS NGA'I CHOS GOS KYI GRA NAS ZUNGS SHIG ,DES KYANG NA
BZA' LA BZUNG BA DANG, BCOM LDAN 'DAS KYIS DE KHRID NAS SEMS CAN
DMYAL BA'I GNAS SU GSHEGS SO, ,DE

NAS BCOM LDAN 'DAS PHYOGS GCIG TU BZHUGS NAS TSE DANG LDAN PA
DGA' BO LA BKA' STZAL PA, KHYOD SONG LA SEMS CAN DMYAL BA RNAMS
LA LTOS SHIG ,TSE DANG LDAN PA DGA' BO

YANG DE BZHIN DU SONG BA LAS SNGAR NI CHU BO BE TA RA NI MTHONG
NGO, ,DE NAS MTHAR GYIS RAL GRI LO MA'I NAGS DANG, BSHANG GCI'I
'DAM DANG, ME MAR MUR GYI GNAS SU PHYIN TE, DE

DAG TU ZHUGS TE RNAM PAR BLTAS PA LAS, SEMS CAN MANG PO SDUG
BSNGAL SNA TSOGS MYONG BA DAG MTHONG STE, KHA CIG NI, SKAM PAS
LCE DANG, SO DANG, MIG PHYUNG BA DANG, KHA

CIG NI, SOG LES LUS 'DRA BA DANG, KHA CIG NI, STA RES RKANG LAG
GTUB PA DANG, KHA CIG NI, MTSON CHA SHAG TI DANG, DGRA STA SO
GNYIS PA DANG, BER GAS BSNUN PA DANG, KHA

CIG NI; LCAGS KYI THO BAS 'TSOG PAR BYED PA DANG, KHA CIG NI,
LCAGS KYI THU LUM KHAR BCUG PA DANG, KHA CIG NI, RI RAL GRI'I LO
MA CAN DANG, LJON CING RAL GRI'I LO MA CAN


@406B LA 'DZEG PA DANG, GTUN GYIS BRDUNGS PA DANG, RANG THAG GIS
'THAG PA DANG, ZANGS KYI KA BA LA 'JU BA DANG, LCAGS KYI KHRI LA
'DUG NAS SDUG BSNGAL MI BZAD PA RNAMS MYONG BAR MTHONG NGO, ,

KHA CIG NI, LCAGS ZANGS ME LCE RAB TU 'BAR ZHING 'KHOL BA RAB TU
TSA BA'I 'ONG BYUNG BA DAG TU SEMS CAN DE DAG 'TSOD PAS DE LTA
BU'I SDUG BSNGAL GYI DNGOS PO MYONG BA DAG MTHONG NGO, ,GZHAN

YANG LCAGS ZANGS STONG PAR KHOL ZHING ME LCE RAB TU 'BAR ZHING
TSA BA SEMS CAN MED PA ZHIG MTHONG BA DANG, SHIN TU SKRAG NAS
DMYAL BA'I SRUNG MA LA KYE RGYU DANG RKYEN GANG GI PHYIR LCAGS
ZANGS

GZHAN RNAMS NI, SEMS CAN DAG 'TSOD PAR BYED LA, LCAGS ZABS 'DI
'BA' ZHIG NI, STONG PAR KHOL ZHES DRIS PA DANG, DES SMRAS PA,
BCOM LDAN 'DAS KYI GCUNG DGA' BO ZHES BYA BA

DE LHAR SKYE BAR SMOS NAS SEMS RTZE GCIG TU TSANGS PAR SPYAD PA
LA YANG DAG PAR SPYOD PAS, LHA'I 'JIG RTEN DU SKYES NAS RE ZHIG
BDE BA MYONG BAR 'GYUR YANG DE SHI BA'I 'OG TU LCAGS ZANGS

'DIR 'JUG PAR 'GYUR BAS, DE'I PHYIR DENG BDAG CAG LCAGS ZANGS ME
SBAR NAS SDOD PA YIN NO, ,ZHES SMRAS PA DGA' BOS THOS NAS SHIN TU
'JIGS SKRAG PA SKYES NAS BA SPU LANGS TE LUS

LAS RDUL BYUNG NAS 'DI SNYAM DU 'DIS GAL TE BDAG DGA' BO YIN PAR
SHES PAR GYUR NA NI, GSON PO KHO NAR ZANGS KYI NANG DU BOR BAR
'GYUR SNYAM DU BSAMS NAS MYUR ZHING RINGS PAR BCOM


@407A *, ,LDAN 'DAS GA LA BA DE LOGS SU BROS TE SONG BA DANG,
BCOM LDAN 'DAS KYIS BKA' STZAL PA, KHYOD KYIS SEMS CAN DMYAL BA
MTHONG NGAM, DES KYANG SNYING RJE BA'I TSUL DU

MCHI MA BLAGS TE DUS NAS LCE LKUGS PA BZHIN DU SKAD PHRA MO
PHYUNG NAS MTHONG LAGS SO, ,ZHES GSOL TO, ,BCOM LDAN 'DAS KYIS
BKA' STZAL PA, KHYOD KYIS DNGOS PO CI ZHIG MTHONG, DES

KYANG JI LTAR MTHONG BA RNAMS RGYAS PAR BCOM LDAN 'DAS LA GSOL PA
DANG, BCOM LDAN 'DAS KYIS BKA' STZAL PA, DGA' BO, MIR SKYE BAR
SMON PA DANG, LHA'I 'JIG RTEN YONGS SU TSOL

BAS TSANGS PAR SPYOD PA YANG DAG PAR SPYAD PA LA NYES DMIGS DE
LTA BU YOD PAS, DE LTA BAS NA, DENG KHYOD KYIS MYA NGAN LAS 'DAS
PA YONGS SU GNYER BA'I BSAM PAS TSANGS PAR SPYAD PAR BYA'I

LHA'I SKYE BO LA MNGON PAR DGA' BAS RAB TU BRTZON PAR MI BYA'O,
,TSE DANG LDAN PA DGA' BOS DE SKAD CES BKA' STZAL PA THOS NAS NGO
TSA BA'I SEMS KYIS CANG MI ZER BAR 'DUG PA DANG, DE NAS

BCOM LDAN 'DAS KYIS DE'I BSAM PA THUGS KYIS MKHYEN NAS SEMS CAN
DMYAL BA'I KHAMS NAS MI SNANG BAR GYUR TE, SLAR RGYAL BU RGYAL
BYED KYI TSAL DU GSHEGS NAS TSE DANG LDAN PA DGA'

BO DANG DGE SLONG RNAMS LA BKA' STZAL PA, NANG GI DRI MA RNAM PA
GSUM YOD DE, 'DI LTA STE, 'DOD CHAGS DANG, ZHE SDANG DANG, GTI
MUG GANG YIN PA STE, DE DAG NI, SPANG BAR BYA BA YIN PAS


@407B YONGS SU SPANGS PA LA RAB TU BRTZON ZHING BSLAB PAR BYA'O,
,DE NAS DE'I TSE BCOM LDAN 'DAS RGYAL BU RGYAL BYED KYI TSAL DU
BZHUGS NAS RING BOR MA LON PAR RKYEN JI LTA BA BZHIN DU SEMS CAN
GDUL

BA'I PHYIR DGE SLONG GI DGE 'DUN DANG THABS CIG TU YUL TZAM PAR
GSHEGS NAS GANGG'A'I RDZING BU'I 'GRAM NA BZHUGS SO, ,DE NAS TSE
DANG LDAN PA DGA' BO DGE SLONG LNGA BRGYA DANG LHAN CIG TU BCOM

LDAN 'DAS GA LA DER DONG STE BCOM LDAN 'DAS KYI ZHABS LA PHYAG
BYAS NAS PHYOGS GCIG TU 'KHOD DO, ,DE NAS BCOM LDAN 'DAS KYIS DGE
SLONG RNAMS PHYOGS GCIG TU 'KHOD PAR MKHYEN NAS TSE DANG

LDAN PA DGA' BO LA BKA' STZAL PA, NGA LA CHOS KYI RNAM GRANGS
THOG MAR DGE BA, BAR DU DGE BA, THA MAR DGE BA, DON BZANG PO,
TSIG 'BRU BZANG PO, MA 'DRES PA, YONGS SU RDZOGS PA, YONGS

SU DAG PA, YONGS SU DKAR BA, TSANGS PAR SPYOD PA'I CHOS 'DI LTA
STE, MNGAL DU 'JUG PA ZHES BYA BA'I CHOS KYI RNAM GRANGS YOD KYI,
SHIN TU LEGS PAR NYON LA YID LA ZUNGS SHIG DANG, NGAS

DENG KHYOD LA BSHAD PAR BYA'O, ,TSE DANG LDAN PA DGA' BOS BCOM
LDAN 'DAS, DE BZHIN DU THOS PAR 'TSAL LO, ,ZHES GSOL PA DANG,
BCOM LDAN 'DAS KYIS BKA' STZAL PA, DGA' BO,

MA'I MNGAL DANG LDAN PAR GYUR KYANG MNGAL DU 'JUG PAR 'GYUR BA
YANG YOD, 'JUG PAR MI 'GYUR BA YANG YOD, JI LTAR SKYE BA LEN CING
MA'I MNGAL DU 'JUG PAR 'GYUR ZHE NA, GAL TE PHA MA


@408A *, ,GNYIS 'DOD PA'I SEMS KYIS LHAN CIG 'KHRIG PA YANG SPYOD
PAR GYUR, MA'I MNGAL YANG YONGS SU GTZANG BAR GYUR, DUS KYI ZLA
MTSAN DANG YANG LDAN PAR GYUR PA

LA BAR MA DO'I PHUNG PO YANG MNGON SUM DU SNANG BAR GYUR NA, DE'I
TSE MA'I MNGAL DU 'JUG PAR RIG PAR BYA'O, ,DE LA BAR MDO'I PHUNG
PO'I DBYIBS DE YANG RNAM PA GNYIS SU 'GYUR TE, KHA DOG

SDUG CING MDZES PA DANG, KHA DOG MI SDUG CING MI MDZES PA'O,
,SEMS CAN DMYAL BA RNAMS KYI BAR MA DO'I SRID PA'I KHA DOG NI, MI
SDUG PA YIN TE, 'DI LTA STE, DPER NA, SDONG DU MA TSIG

PA DANG 'DRA'O, ,DUD 'GRO RNAMS KYI BAR MA DO'I SRID PA'I KHA DOG
NI, 'DI LTA STE, DPER NA, DUD PA DANG 'DRA'O, ,YI DVAGS KYI BAR
MA DO'I SRID PA'I KHA DOG NI, 'DI LTA STE, DPER NA, CHU

DANG 'DRA'O, ,LHA DANG MI RNAMS KYI BAR MA DO'I SRID PA'I KHA DOG
NI, 'DI LTA STE, DPER NA, GSER GYI KHA DOG DANG 'DRA'O, ,GZUGS
KYI KHAMS KYI BAR MA DO'I SRID PA'I KHA DOG NI, DKAR

POR 'DUG GO ,GZUGS MED PA'I KHAMS KYI LHA RNAMS LA NI, BAR MA
DO'I SRID PA MED DE, 'DI LTAR DE NI, GZUGS MED PA'I PHYIR RO,
,BAR MA DO'I PHUNG PO'I SEMS CAN KHA CIG NI,

LAG PA GNYIS DANG, RKANG PA GNYIS DANG LDAN NO, ,KHA CIG NI,
RKANG PA BZHI DANG, RKANG PA MANG PO DANG LDAN NO, ,KHA CIG NI,
RKANG PA MED DE, SNGON GYI LAS JI LTA BA BZHIN DU GANG DU SKYE
BAR


@408B 'GYUR BA DE DANG DBYIBS 'DRA BA'I BAR MA DO'I SRID PA MNGON
PAR 'GRUB PAR 'GYUR RO, ,LHA'I BAR MA DO'I SRID PA GANG YIN PA DE
NI, MGO GYEN DU BLTA'O, ,MI DANG, DUD 'GRO DANG, YI DVAGS

RNAMS KYI NI, THAD KAR LTA ZHING 'GRO'O, ,SEMS CAN DMYAL BA RNAMS
KYI BAR MA DO'I SRID PA NI, MGO THUR DU BA LTA'O, ,BAR MA DO'I
SRID PA THAMS CAD KYANG RDZU 'PHRUL DANG LDAN PAS NAM MKHA'

LA 'GRO ZHING LHA'I MIG BZHIN DU SKYE BA'I GNAS THAG RING PO YANG
MTHONG BAR NUS SO, ,DE LA DUS KYI ZLA MTSAN DANG LDAN PA ZHES BYA
BA NI, 'DI LTA STE, ZLA MTSAN GYI DUS LA BAB PA GANG YIN

PA'O; ;DGA' BO, BUD MED KHA CIG NI, ZHAG GSUM DANG, ZHAG LNGA
DANG, ZLA BA PHYED DANG, ZLA BA GCIG LON NAS ZLA MTSAN DANG LDAN
PA YANG YOD DO, ,KHA CIG NI, RKYEN LA LTOS PAS

YUN RING BA ZHIG LON NAS GDOD ZLA MTSAN DANG LDAN PAR 'GYUR BA
YANG YOD DO, ,BUD MED GANG LUS KYI MTHU STOBS MED PA DANG, SDUG
BSNGAL MANG PO MYONG BA DANG, BYAD BZHIN MI SDUG PA

DANG, BZA' BA DANG, BTUNG BA MI BSOD PA DAG ZOS SHING 'THUNGS PA
DE DAG NI, ZLA MTSAN 'ONGS SU ZIN KYANG MYUR DU 'CHAD PAR 'GYUR
TE, 'DI LTA STE, DPER NA, SA SKAM PO'I PHYOGS

SU CHUS CHAG CHAG BTAB BA'I TSE MYUR DU SKAM PAR 'GYUR BA BZHIN
NO, ,BUD MED GANG LUS KYI MTHU STOBS DANG LDAN PA DANG, RTAG TU
BDE BA MYONG BA DANG, BYAD BZHIN SDUG PA DANG, BZA' BA


@409A *, ,DANG, BTUNG BA BSOD PA DAG ZOS SHING 'THUNGS PA DE DAG
GI ZLA MTSAN NI, MYUR DU 'CHAD PAR MI 'GYUR TE, 'DI LTA STE, DPER
NA, SA GSHER BA'I PHYOGS

SU CHUS CHAG CHAG BTAB PA'I TSE MYUR DU SKAM PAR MI 'GYUR BA
BZHIN NO, ,JI LTAR MA'I MNGAL DU 'JUG PAR MI 'GYUR ZHE NA, GAL TE
PHA'I KHU BA BYUNG LA MA'I KHU BA MA BYUNG BA DANG, MA'I KHU BA

BYUNG LA PHA'I KHU BA MA BYUNG BA'AM, GAL TE GNYIS KA MA BYUNG
BAR GYUR NA, THAMS CAD MNGAL LEN PAR MI 'GYUR RO, ,GAL TE MA
YONGS SU DAG PAR MA GYUR LA PHA YONGS SU DAG PAR

GYUR PA'AM, GAL TE PHA YONGS SU DAG PAR MA GYUR LA MA YONGS SU
DAG PAR GYUR PA'AM, GAL TE GNYIS KA YONGS SU DAG PAR MA GYUR NA
YANG MNGAL LEN PAR MI 'GYUR RO, ,GAL TE

MA'I MNGAL GYI GNAS RLUNG NAD KYIS YONGS SU ZIN PAR GYUR TAM,
MKHRIS PA DANG, BAD KAN GYIS YONGS SU ZIN PAR GYUR TAM, KHRAG GIS
NON PAS MNGAL MDUD PA CAN DU GYUR TAM,

SHAS GANG BAR GYUR TAM, SMAN 'THUNGS SAM, DBUS GNAS 'DRA BA'AM,
GROG MA'I RKED PA 'DRA BA'AM, MNGAL GYI SGO RNGA MO'I KHA LTA BUR
GYUR TAM, DBUS SHING RTZA BA MANG PO CAN

LTA BUR GYUR TAM, SGO GSHOL MDA' LTA BUR GYUR TAM, SHING RTA'I
RTZIBS BZHIN SOG KAR 'DUG PA'AM, SBA LTA BUR 'DUG PA'AM, NAS KYI
GRA MA SKYES PA LTA BUR GYUR TAM,


@409B MNGAL 'OG TU ZAB PA'AM, STENG DU ZAB PA'AM, MNGAL GYI SNOD
DU RUNG BA MA YIN PA'AM, RTAG TU KHRAG ZAG PA'AM, CHU ZAG PA'AM,
BYA ROG GI MCHU LTAR RTAG TU PHYE ZHING BTZUM DU MI BTUB

PA'AM, STENG DANG, 'OG DANG, THA MA ZHENG CHE CHUNG MI MNYAM
PA'AM, MTHON DMAN MI SNYOMS SHING 'BAR 'BUR DU GYUR BA'AM, NANG
SRIN BUS GTZES PA'AM, RUL ZHING MYAGS NAS MI GTZANG

BAR GYUR PA GANG YIN PA STE, GAL TE MA'I MNGAL 'DI LTA BU'I SKYON
DANG LDAN PAR GYUR NA THAMS CAD MNGAL DU 'JUG PAR MI 'GYUR RO,
,GAL TE PHA MA CHO RIGS BTZUN ZHING BAR MA DO'I SRID

PA DMAN PAR GYUR TAM, BAR MA DO'I SRID PA CHO RIGS BTZUN ZHING
PHA MA DMAN PAR GYUR NA YANG MNGAL DU 'JUG PAR MI 'GYUR RO, ,GAL
TE PHA MA DANG BAR MA DO'I SRID PA GNYIS KA CHO RIGS

BTZUN PAR GYUR KYANG, GAL TE LAS MTHUN PAR MA GYUR NA YANG MNGAL
DU 'JUG PAR MI 'GYUR RO, ,GAL TE BAR MA DO'I SRID PA MDUN NA
SNANG BA'I YUL LA PHO DANG, MO'I SRID PA GNYIS

MED PAR GYUR NA YANG SKYE BA LEN PAR MI 'GYUR RO, ,DGA' BO, ,BAR
MA DO'I SRID PA JI LTAR MA'I MNGAL DU 'JUG PA THOB PAR 'GYUR ZHE
NA, GAL TE MA'I MNGAL YANG YONGS SU GTZANG BAR

GYUR LA BAR MA DO'I SRID PAS 'DOD PA'I BYA BA SPYOD PA MNGON SUM
DU MTHONG BAR GYUR PA NAS GONG DU BSTAN PA LTA BU'I SKYON MANG
PO'I BAR YANG MED PAR GYUR TE, PHA MA DANG, BU YANG


@410A *, ,PHAN TSUN MNGON PAR 'PHRAD PA'I LAS DANG LDAN PAR GYUR
NA, GDOD MA'I MNGAL DU 'JUG PAR 'GYUR RO, ,GZHAN YANG BAR MA DO'I
SRID PA DE MA'I MNGAL DU

'JUG PA'I TSE SEMS PHYIN CI LOG TU GYUR TE, GAL TE PHO YIN NA NI,
MA LA CHAGS PA SKYE BAR 'GYUR LA, PHA LA NI, ZHE SDANG SKYE BAR
'GYUR RO, ,GAL TE MO YIN NA NI, PHA LA NI, CHAGS

PA SKYE BAR 'GYUR LA, MA LA NI, ZHE SDANG SKYE BAR 'GYUR TE,
SNGON 'DAS PA'I DUS SU MNGON PAR 'DUS BYAS PA'I LAS KYI DBANG GIS
YANG DAG PA MA YIN PA'I 'DU SHES KYIS

LOG PAR SHES PA'I BSAM PA SKYED PAR BYED DE, GANG GRANG BA'I 'DU
SHES DANG, RLUNG CHEN PO LANGS PA DANG, CHAR CHEN PO 'BAB PA
DANG, GNAM RMUS PA'I 'DU SHES DANG, SKYE

BO MANG PO'I SGRA CA CO THOS PA'I 'DU SHES SKYED PAR BYED PAS LAS
KYI MTHON DMAN JI LTA BZHIN DU YANG DAG PA MA YIN PA'I 'DU SHES
RNAM PA BCU 'BYUNG BAR 'GYUR RO, ,BCU GANG ZHE NA,

DENG BDAG NI, KHANG PA'I NANG DU 'JUG GO ,SNYAM PA DANG, BDAG NI,
KHANG PA BRTZEGS MA'I STENG DU 'DZEG GO ,SNYAM PA DANG, BDAG NI,
GZHAL MED KHANG DU 'JUG GO ,SNYAM

PA DANG, BDAG NI, KHRI LA 'DZEG GO ,SNYAM PA DANG, BDAG NI,
RTZVA'I SPYIL BUR 'JUG GO ,SNYAM PA DANG, BDAG NI, LO MA'I KHYIM
DU 'JUG GO ,SNYAM PA DANG, BDAG NI, RTZVA


@410B STUG POR 'JUG GO ,SNYAM PA DANG, BDAG NI, NAGS KYI NANG DU
'JUG GO ,SNYAM PA DANG, BDAG NI, RTZIG PA'I BU GAR 'DZUL LO,
,SNYAM PA DANG, BDAG NI, SOG MA'I GSEB TU 'JUG GO ,

SNYAM DU SEMS PA GANG YIN PA STE, DGA' BO, DE'I TSE BAR MA DO'I
SRID PA DE DE SNYAM DU BSAM NAS MA'I MNGAL DU 'JUG PAR 'JUG PAR
'GYUR RO, ,SKYE BA LEN PA DE NI, MER MER PO ZHES BYA

BAR RIG PAR BYA STE, DE NI, PHA'I KHU BA DANG MA'I KHRAG YIN TE,
DNGOS PO GZHAN MA YIN YANG PHA DANG MA'I KHU BA DANG, KHRAG 'DUS
PA'I RGYU RKYEN DANG, RNAM PAR SHES PA'I RKYEN LA BRTEN

TE LHAN CIG GNAS PAR BYED PAS 'DI LTA STE, DPER NA, ZHO DANG,
RDZA MA DANG, SRUB SHING DANG, SKYES BU'I RTZOL BA LA BRTEN NAS
MAR 'BYUNG GI ,GZHAN LAS MI 'BYUNG BA BZHIN DU

PHA MA'I MIG GTZANG BA'I KHU BA DANG KHRAG LAS MNGON PAR GRUB
PA'I LUS MER MER PO YANG DE BZHIN DU RIG PAR BYA'O, ,GZHAN YANG
DGA' BO, DPE RNAM PA BZHI YOD KYI, KHYOD LEGS PAR

NYON CIG ,'DI LTA STE, DPER NA, RTZVA SNGON PO LA BRTEN TE SRIN
BU SKYE BAR 'GYUR BAR 'GYUR BA RTZVA SNGON PO YANG SRIN BU MA
YIN, RTZVA LAS GUD NA YANG SRIN BU MED MOD KYI, 'ON KYANG RTZA LA
BRTEN PA'I

RGYU DANG RKYEN 'DUS PA'I DBANG GIS SRIN BU SKYES NAS LUS KYI KHA
DOG KYANG SNGON POR 'GYUR BA DE BZHIN DU, DGA' BO, PHA'I KHU BA
DANG, MA'I KHRAG GI LUS MER MER PO YANG 'DI LTAR RGYU DANG


@411A *, ,RKYEN 'DUS PA LAS 'BYUNG BA CHEN PO'I DBANG PO SKYE BAR
RIG PAR BYA'O, ,'DI LTA STE, DPER NA, BA LANG GI LCI BA LA BRTEN
NAS SRIN BU SKYE BAR 'GYUR BA BA LANG

GI LCI BA YANG SRIN BU MA YIN, BA LANG GI LCI BA LAS GUD NA YANG
SRIN BU MED MOD KYI, 'ON KYANG BA LANG GI LCI BA LA BRTEN PA'I
RGYU RKYEN 'DUS PA'I DBANG GIS SRIN BU SKYES NAS LUS

KYI KHA DOG KYANG SER POR 'GYUR BA DE BZHIN DU, DGA' BO, PHA'I
KHU BA DANG, MA'I KHRAG GI LUS MER MER PO YANG 'DI LTAR RGYU
RKYEN 'DUS PA LAS 'BYUNG BA CHEN PO'I DBANG PO SKYE BAR

RIG PAR BYA'O, ,'DI LTA STE, DPER NA, RGYA SHUG LA BRTEN NAS SRIN
BU SKYE BAR 'GYUR BA RGYA SHUG KYANG SRIN BU MA YIN, RGYA SHUG
LAS GUD NA YANG SRIN BU MED MOD KYI, 'ON KYANG RGYA SHUG LA

BRTEN PA'I RGYU RKYEN 'DUS PA'I DBANG GIS SRIN BU SKYES NAS LUS
KYI KHA DOG KYANG DMAR POR 'GYUR BA DE BZHIN DU, DGA' BO, PHA'I
KHU BA DANG, MA'I KHRAG GIS LUS MER MER PO YANG 'DI

LTAR RGYU DANG RKYEN 'DUS PA LAS 'BYUNG BA CHEN PO'I DBANG PO
SKYE BAR RIG PAR BYA'O, ,'DI LTA STE, DPER NA, ZHO LA BRTEN NAS
SRIN BU SKYES PAR GYUR PA LUS KYI KHA DOG KYANG DKAR POR 'GYUR BA

ZHES BYA BA NAS RGYU DANG RKYEN 'DUS PA LAS 'BYUNG BA CHEN PO'I
DBANG PO SKYE BAR 'GYUR ZHES BYA BA'I BAR DU YANG RGYAS PAR SBYAR
RO, ,GZHAN YANG DGA' BO, PHA MA'I MI GTZANG BA LA BRTEN PA'I


@411B MER MER PO'I DBANG GIS SA'I KHAMS MNGON DU SNANG BAS NI,
SRA BA'I BYA BA BYED DO, ,CHU'I KHAMS MNGON DU SNANG BAS NI,
GSHER BA'I BYA BA BYED DO, ,ME'I KHAMS MNGON DU SNANG BAS NI,

DRO BA'I BYA BA BYED DO, ,RLUNG GI KHAMS MNGON DU SNANG BAS NI,
YANG ZHING G-YO BA'I BYA BA BYED DO, ,DGA' BO, GAL TE PHA MA'I MI
GTZANG BA'I LUS MER MER PO DE SA'I KHAMS 'BA' ZHIG DANG

LDAN LA CHU'I KHAMS MED PAR GYUR NA NI, BSKAMS TE GYES PAR 'GYUR
BAS, 'DI LTA STE, DPER NA, LAG PAS PHYE DANG, THAL BA SKAM PO LA
SOGS PA BCANGS PA BZHIN DU 'GYUR RO, ,

GAL TE CHU'I KHAMS 'BA' ZHIG DANG LDAN LA SA'I KHAMS MED PAR GYUR
NA NI, BO BAR 'GYUR TE, 'DI LTA STE, DPER NA, 'BRU MAR RAM CHU
LTA BUR GYUR PA ZHIG NA, CHU'I KHAMS KYI DBANG

GIS NI; SA'I KHAMS GYES PAR MI 'GYUR LA, SA'I KHAMS KYI DBANG GIS
NI, CHU'I KHAMS PO BAR MI 'GYUR RO, ,DGA' BO, GAL TE MER MER PO'I
LUS SA DANG CHU'I KHAMS DANG LDAN PAR

GYUR LA; ME'I KHAMS MED PAR GYUR NA NI, RUL ZHING MYAGS PAR GYUR
TE, 'DI LTA STE, DPER NA, DBYAR GYI DUS SU SHA'I GONG BU GRIB MA
LA BZHAG PA BZHIN DU 'GYUR RO, ,DGA' BO, GAL TE

MER MER PO'I LUS SA DANG CHU DANG ME'I KHAMS 'BA' ZHIG DANG LDAN
LA RLUNG GI KHAMS MED PAR GYUR NA NI, 'PHEL ZHING RGYAS PAR MI
'GYUR TE, 'DI DAG THAMS CAD NI, SNGON GYI LAS KYIS


@412A *, ,RGYU BYAS NAS PHAN TSUN GCIG GIS RKYEN GCIG GIS RGYU
BYAS PA'I DBANG GIS RNAM PAR SHES PA SKYE BAR 'GYUR BAS SA'I
KHAMS KYIS NI, RTEN BYED DO, ,CHU'I KHAMS

KYIS NI, SDUD PAR BYED DO, ,ME'I KHAMS KYIS NI, YONGS SU SMIN PAR
BYED DO, ,RLUNG GI KHAMS KYIS NI, 'PHEL BAR BYED DE, DGA' BO, 'DI
LTA STE, DPER NA, KHUR BA MKHAN

NAM; DE'I SLOB MAS KHUR BA LEGS PAR BTZOS NAS DBUGS KYIS BUS NAS
RGYA CHER 'PHEL ZHING NANG KHONG STONG DU BYED PA JI LTA BA BZHIN
NO, ,'DI LTA STE, DPER NA, PADMA'I RTZA BA

JI LTA BA BZHIN DU NANG GI LUS KYI 'BYUNG BA CHEN PO SA DANG, CHU
DANG, ME DANG, RLUNG GI KHAMS LAS KYI STOBS KYIS 'PHEL BAR BYED
PA YANG DE BZHIN DU RIG PAR BYA'O, ,DGA' BO, PHA

MA'I MI GTZANG BA LAS MER MER PO'I LUS 'BYUNG BA YANG MA YIN,
PHA'I RKANG LAS KYANG MA YIN, MA'I MNGAL NAS KYANG MA YIN, LAS
LAS KYANG MA YIN, RGYU LAS KYANG MA YIN,

RKYEN LAS KYANG MA YIN MOD KYI, 'ON KYANG RGYU RKYEN MANG PO 'DI
DAG TSOGS PA'I DBANG GIS MNGAL 'GRUB PAR BYED DE, 'DI LTA STE,
DPER NA, SA BON GSAR PA RLUNG DANG NYI MAS NYAMS PAR

MA BYAS PA, SRA ZHING SNYING PO DANG BCAS PA, BU GA MA BYUNG BA
SHIN TU LEGS PAR SBAS PA ZHING GSHIN PA LA BTAB NAS RLAN GYIS
RGYU DANG RKYEN 'DUS PAR GYUR NA, GDOD MYU GU DANG, SDONG


@412B BU DANG, YAL GA DANG, LO MA DANG, ME TOG DANG, 'BRAS BU RIM
GYIS SKYE ZHING 'PHEL BAR 'GYUR TE, DGA' BO, SA BON DE YANG RKYEN
'DUS PA DANG BRAL BA LAS MYU GU LA SOGS PA SKYED PAR

BYED PA MA YIN PA DE BZHIN DU PHA MA 'BA' ZHIG DANG, LAS 'BA'
ZHIG DANG, RKYEN GZHAN 'BA' ZHIG LAS MNGAL DU SKYE BA THOB PA MA
YIN GYI, PHA MA'I KHU BA DANG, KHRAG DANG, RGYU DANG, RKYEN

'DUS PA'I DBANG GIS MNGAL MNGON PAR 'GRUB PAR RIG PAR BYA'O,
,DGA' BO, 'DI LTA STE, DPER NA, MIG DANG LDAN PA'I SKYES BUS ME
YONGS SU 'TSOL BA'I PHYIR NOR BU ME SHEL KHYER NAS

NYI MA LA BZHAG STE BA LANG GI LCI BA SKAM PO'I STENG DU BZHAG
NA, GDOD ME 'BYUNG BAR 'GYUR BA DE BZHIN DU PHA MA'I KHU BA DANG,
KHRAG DANG, RGYU DANG, RKYEN 'DUS PA LA BRTEN PA'I PHYIR GDOD
MNGAL

MNGON PAR 'GRUB PA YANG DE BZHIN DU RIG PAR BYA'O, ,PHA MA'I MI
GTZANG BA LAS MER MER PO MNGON PAR GRUB PA GANG YIN PA DE NI,
GZUGS ZHES BYA'O, ,TSOR BA DANG, 'DU SHES DANG, 'DU BYED

DANG, RNAM PAR SHES PA GANG YIN PA DE NI, MING ZHES BYA STE, DE
NI, MING DANG GZUGS ZHES BYA'O, ,MING DANG GZUGS KYI PHUNG PO
SHIN TU SMAD PAR BYA BA'I SRID PA RNAMS SU SKYE BA LEN PAR BYED

PA 'DI LA NI, NGAS PHYOGS CUNG ZAD TZAM MAM, SKAD CIG TZAM DU
YANG BSNGAGS PA RJOD PAR MI BYED DO, ,DE CI'I PHYIR ZHE NA, SRID
PA RNAMS SU SKYE BAR 'GYUR BA GANG YIN PA DE NI, SDUG BSNGAL


@413A *, ,CHEN PO YIN PAS SO, ,'DI LTA STE, DPER NA, SKYUG PA NI,
JI LTAR CHUNG YANG MNAM PAR BYED PA DE BZHIN DU SRING PA RNAMS SU
SKYES PA GANG YIN PA DE NI,

CHUNG YANG SDUG BSNGAL YIN PAR RIG PAR BYA'O, ,NYE BAR LEN PA'I
PHUNG PO LNGA PO GZUGS DANG, TSOR BA DANG, 'DU SHES DANG, 'DU
BYED DANG, RNAM PAR SHES PA GANG YIN PA DE DAG

THAMS CAD NI, SKYE BA DANG, GNAS PA DANG, 'PHEL BA DANG, NYAMS
SHING 'JIG PA DANG LDAN TE, SKYE BA GANG YIN PA DE NI, SDUG
BSNGAL BA YIN NO, ,GNAS PA GANG YIN PA DE

NI; NA BA YIN NO, ,'PHEL BA DANG NYAMS SHING 'JIG PA GANG YIN PA
DE NI, RGA SHI YIN TE, DE LTA BAS NA, DGA' BO, MKHAS PA GANG ZHIG
SRID PA'I RGYA MTSO 'DIR SRID PA'I RO BSKYED

NAS MA'I MNGAL NA NYAL ZHING 'DI 'DRA BA'I SDUG BSNGAL MI BZAD PA
YANG DAG PAR NYAMS SU MYONG BAR BYED, GZHAN YANG DGA' BO, 'DI
LTAR MA'I MNGAL DU ZHUGS PA DE'I GRANGS KYANG

MDOR BSDU NA ZHAG BDUN PHRAG SUM CU RTZA BRGYAD YONG PAR RIG PAR
BYA STE, ZHAG BDUN PHRAG DANG PO'I TSE MA'I MNGAL MI GTZANG BA
THOG MA'I GNAS SU NYAL BAS 'DI LTA STE, DPER NA, ZANGS

RAB TU TSA BA'I NANG DU BTZOS SHING BRDOS PA BZHIN DU LUS KYI
DBANG PO DANG RNAM PAR SHES PA LHAN CIG TU SDUG BSNGAL MI BZAD PA
MYONG BA GANG YIN PA DE NI, MER MER PO ZHES BYA'O, ,DE'I


@413B DBYIBS NI, 'DI LTA STE, DPER NA, 'BRAS KYI KHU BA'AM, ZHO'I
SPRIS MA DANG 'DRA BAS ZHAG BDUN GYI BAR DU NANG DU BTZOS RAB TU
BTZOS PAS NA, SA'I KHAMS SRA BA NYID DANG, CHU'I KHAMS GSHER

BA NYID DANG, ME'I KHAMS DRO BA NYID DANG, RLUNG GI KHAMS YANG
ZHING G-YO BA NYID GDOD MNGON DU SNANG BAR 'GYUR RO, ,DGA' BO,
ZHAG BDUN PHRAG GNYIS PA LA MA'I MNGAL NA MI GTZANG BA'I

GNAS SU 'DI LTA STE, DPER NA, ZANGS KYI NANG DU BTZOS SHING
BRNGOS PA BZHIN DU LUS KYI DBANG PO DANG RNAM PAR SHES PA LHAN
CIG TU SDUG BSNGAL MI BZAD PA MYONG BA NA MA'I MNGAL NAS

KUN TU REG PA ZHES BYA BA'I RLUNG SNGON GYI LAS KYI DBANG GIS
RANG BYUNG NAS MNGAL DE LA REG PA GANG YIN PA DE NI, NUR NUR PO
ZHES BYA'O, ,DE'I DBYIBS NI, ZHO SKA BA'AM, MAR 'KHYAGS PA

'DRA STE; ZHAG BDUN GYI BAR DU NANG DU BTZOS RAB TU BTZOS PAS NA,
KHAMS BZHI PO DAG MNGON DU SNANG BAR 'GYUR RO, ,DGA' BO, ZHAG
BDUN PHRAG GSUM PA LA'ANG RGYAS PAR SNGA MA BZHIN DU SBYAR

TE; MA'I MNGAL NAS MDZOD KHA ZHES BYA BA'I RLUNG SNGON GYI LAS
KYI DBANG GIS BYUNG NAS MNGAL DE LA REG PA GANG YIN PA DE NI,
LTAR LTAR PO ZHES BYA'O, ,DE'I DBYIBS NI, 'DI LTA STE, LCAGS KYI

THUR MA'AM, SRIN BU GROL MA 'DRA STE, ZHAG BDUN GYI BAR DU YANG
BTZOS RAB TU BTZOS PAS NA, KHAMS BZHI PO DAG MNGON DU SNANG BAR
'GYUR RO, ,DGA' BO, ZHAG BDUN PHRAG BZHI PA LA YANG


@414A *, ,RGYAS PAR SNGA MA BZHIN DU SBYAR TE, MA'I MNGAL NAS
NANG RAB TU 'BYED PA ZHES BYA BA'I RLUNG SNGON GYI LAS LAS BYUNG
NAS MNGAL NA GNAS PA'I ZUG RNGU RAB TU 'BAR BA

'BUNG BAR BYED PA GANG YIN PA DE NI, MKHRANG 'GYUR ZHES BYA'O,
,DE'I DBYIBS NI, BONG BA'AM, MCHI GU 'DRA STE, ZHAG BDUN GYI BAR
DU ZHES BYA BA NAS KHAMS BZHI PO DAG MNGON DU

SNANG BAR 'GYUR ZHES BYA BA'I BAR DU SNGA MA BZHIN NO, ,DGA' BO,
ZHAG BDUN PHRAG LNGA PA LA'ANG RGYAS PAR SNGA MA BZHIN DU SBYAR
TE, MA'I MNGAL NAS YANG DAG PAR SDUD PA ZHES BYA

BA'I RLUNG 'BYUNG STE, RLUNG DES MNGAL LA REG PAR GYUR PA NA
MTSAN MA LNGA PO 'DI LTA STE, DPUNG PA GNYIS DANG, BRLA GNYIS
DANG, MGO'I MTSAN MA MNGON DU 'BYUNG BAR BYED DE,

'DI LTA STE, DPER NA, DBYAR GYI DUS SU CHAR 'BAB PA'I TSE LJON
SHING DANG, NAGS TSAL RNAMS YAL GA DANG, LO MA RGYAS SHING 'PHEL
BAR BYED PA DE BZHIN DU MTSAN MA LNGA PO

DAG RAB TU SNANG BAR BYED DO, ,DGA' BO, ZHAG BDUN PHRAG DRUG PA
LA NI, MA'I MNGAL NAS RGYA CHEN PO ZHES BYA BA'I RLUNG 'BYUNG
STE, RLUNG DES MNGAL LA REG PAR GYUR PA NA MTSAN MI

BZHI PO 'DI LTA STE, BRLA NGAR GNYIS DANG, RJE NGAR GNYIS 'BYUNG
BAR BYED DE, 'DI LTA STE, DPER NA, DBYAR CHAR 'BAB PA'I TSE RTZVA
SHING YAL GA SKYE BAR 'GYUR BA DE BZHIN DU MTSAN MA


@414B BZHI PO DAG RAB TU SNANG BAR BYED DO, ,DGA' BO, ZHAG BDUN
PHRAG BDUN PA LA NI, MA'I MNGAL NAS 'KHYIL BAR BYED PA ZHES BYA
BA'I RLUNG 'BYUNG STE, RLUNG DES MNGAL DE LA REG PAR GYUR PA NA
MTSAN MA

BZHI PO 'DI LTA STE, LAG PA'I BOL GNYIS DANG, RKANG PA'I BOL
GNYIS 'BYUNG BAR BYED DE, 'DI LTA STE, DPER NA, LBU BA 'DUS
PA'AM, NYA LCIBS BZHIN DU MTSAN MA BZHI PO DE DAG DANG LDAN PAR

'GYUR RO, ,DGA' BO, ZHAG BDUN PHRAG BRGYAD PA LA NI, MA'I MNGAL
NAS ZLOG CING SGYUR BAR BYED PA ZHES BYA BA'I RLUNG 'BYUNG STE,
RLUNG DES MNGAL DE LA REG PAR GYUR PA NA MTSAN MA NYI SHU PO 'DI
LTA

STE; LAG PA DANG, RKANG PA'I SOR MO BCU BCU THOG MA KHO NAR SNANG
BAR BYED DE, 'DI LTA STE, DPER NA, DBYAR CHAR 'BAB PA'I TSE LJON
SHING GI RTZA BA DANG POR SKYES PA JI LTA BA BZHIN NO, ,DGA' BO,
ZHAG

BDUN PHRAG DGU PA LA NI, MA'I MNGAL NAS RNAM PAR 'BYED PA ZHES
BYA BA'I RLUNG 'BYUNG STE, RLUNG DES MNGAL LA REG PAR GYUR PA NA
MTSAN MA DGU PO 'DI LTA STE, MIG GNYIS DANG, RNA BA GNYIS DANG,

SNA GNYIS DANG, KHA DANG, BSHANG BA DANG, GCI BA'I BU GA GNYIS
SNANG BAR BYED DO, ,DGA' BO, ZHAG BDUN PHRAG BCU PA LA NI, MA'I
MNGAL NAS SRA BAR BYED BZHES BYA BA'I RLUNG 'BYUNG STE, DES

MNGAL NA GNAS PA SRA ZHING BRTAN PAR BYED DO, ,ZHAG BDUN PA DE
NYID KYI TSE MA'I MNGAL NAS GZHAN YANG KUN NAS SKYE BA ZHES BYA
BA'I RLUNG 'BYUNG NAS RLUNG DES MNGAL GYI GNAS BUS NAS RGYAS PAR
BYED DE,


@415A *, ,'DI LTA STE, DPER NA, RKYAL PA BUS PA RGYAS PAR GYUR PA
JI LTA BA BZHIN NO,, ,,BAM PO GNYIS PA, DGA' BO, ZHAG BDUN PHRAG
BCU GCIG PA LA NI, MA'I

MNGAL NAS BU GA SNANG BA ZHES BYA BA'I RLUNG 'BYUNG STE, RLUNG
DES MNGAL LA REG PAR GYUR PA NA MNGAL NA GNAS PA DE KHONG STONG
DU BYED PAS BU GA DGU PO DAG RAB TU SNANG BAR 'GYUR TE, GAL TE MA
'GRO

BA'AM; 'GRENG BA'AM, 'DUG PA'AM, NYAL BA'AM, LAS DAG BYAS PAR
GYUR NA, DE'I TSE RLUNG DE 'KHYIL BA NYID KYIS KHONG STONG DU
GYUR NAS BU GA RNAMS MTHAR GYIS CHE BAR BYED DO, ,GAL

TE RLUNG DE STENG GI PHYOGS SU SONG NA NI, STENG GI BU GA 'BYIN
PAR BYED LA, GAL TE 'OG GI PHYOGS SU SONG NA NI, 'OG GI BU GA
'BYIN PAR BYED DE, 'DI LTA STE, DPER NA, MGAR BA'AM, DE'I SLOB

MAS SBUD PA BUS PA NA STENG DANG 'OG TU RLUNG RGYU ZHING RLUNG GI
BYA BA BYAS NAS 'GAG PAR 'GYUR BA BZHIN NO, ,DGA' BO, ZHAG BDUN
PHRAG BCU GNYIS PA LA NI, MA'I MNGAL NAS YON PO'I SGO

ZHES BYA BA'I RLUNG 'BYUNG STE, RLUNG DES MNGAL BUS PAS G-YAS
G-YON GYI NANG KHROL GYI RGYU MA DANG, GNYE MA DAG PAR BYED DE,
'DI LTA STE, DPER NA, PADMA'I RTZA BA BZHIN DU LUS LA BRTEN

TE BSNOL MAR GNAS SO, ,ZHAG BDUN PA DE NYID KYI TSE GZHAN YANG
SPU RGYUS PA ZHES BYA BA'I RLUNG 'BYUNG STE, MNGAL GYI NANG NYID
DU LHAG CHAD MED PAR TSIGS BRGYA SUM CU SKYED PAR BYED DO, ,


@415B GZHAN YANG RLUNG DE'I STOBS KYIS NAD BRGYA RTZA GCIG 'BYUNG
BAR BYED DO, ,DGA' BO, ZHAG BDUN PHRAG BCU GSUM PA LA NI, MA'I
MNGAL NAS SNGA MA'I RLUNG DE NYID KYI STOBS KYIS BKRES PA DANG,
SKOM

PAR SHES PAR BYED PAS, MAS ZOS SHING 'THUNGS PA'I BCUD JI SNYED
PA DAG LTE BAR ZHUGS NAS DE'I LUS LA PHAN 'DOGS PAR BYED DO,
,DGA' BO, ZHAG BDUN PHRAG BCU BZHI PA LA NI, MA'I

MNGAL NAS SKUD PA'I KHA ZHES BYA BA'I RLUNG 'BYUNG STE, RLUNG DES
MNGAL NA GNAS PA DE'I RTZI RGYUS STONG SKYED PAR BYED DE, NYIS
BRGYA LNGA BCU NI, LUS KYI MDUN NA GNAS SO, ,NYIS BRGYA LNGA

BCU NI, LUS KYI RGYAB NA GNAS SO, ,NYIS BRGYA LNGA BCU NI, LUS
KYI G-YAS PHYOGS NA GNAS SO, ,NYIS BRGYA LNGA BCU NI, LUS KYI
G-YON PHYOGS NA GNAS SO, ,DGA' BO, ZHAG BDUN PHRAG

BCO LNGA PA LA NI, MA'I MNGAL NAS PADMA ZHES BYA BA'I RLUNG
'BYUNG STE, MNGAL NA GNAS PA DE'I LUS LA RTZA RGYU BA RNAM PA NYI
SHU BSKYED NAS RO RNAMS GZHIB PAR BYED DE, DE YANG LUS KYI MDUN

NA LNGA DANG, LUS KYI RGYAB NA LNGA DANG, LUS KYI G-YAS NA LNGA
DANG, LUS KYI G-YON NA LNGA YOD DO, ,RTZAR RGYU BA DE YANG MING
SNA TSOGS DANG, KHA DOG SNA TSOGS DANG LDAN PAS, MING NI, SA

GA ZHES KYANG BYA, STOBS ZHES KYANG BYA, BRTAN PA ZHES KYANG BYA,
MTHU DANG LDAN PA ZHES KYANG BYA'O, ,KHA DOG NI, SNGON PO DANG,
SER PO DANG, DMAR PO DANG, DKAR PO DANG, BAB LA LTA BU'I


@416A *, ,SER SKYA DANG, MAR DANG, 'BRU MAR DANG, ZHO LA SOGS
PA'I KHA DOG DANG LDAN PA GANG YIN PA DANG, GZHAN YANG KHA DOG
MANG PO PHAN TSUN 'DRES PA GANG YIN PA'O,,

DGA' BO, RTZAR RGYU BA NYI SHU PO DE DAG RE RE LA YAN LAG BZHI
BCU BZHI BCU YOD PAS GCIG TU BSDUS NA, DBUGS BZHI PA'I RTZAR RGYU
BA BRGYAD BRGYA YOD PAR 'GYUR TE, LUS KYI MDUN DANG,

RGYAB DANG, G-YAS DANG, G-YON GYI PHYOGS RE RE LA YANG NYIS BRGYA
NYIS BRGYA YOD DO, ,DGA' BO, RTZAR RGYU BA BRGYAD BRGYA PO DE DAG
RE RE LA YANG RTZAR RGYU BA'I YAN LAG PHAN TSUN 'BREL

BA BRGYA BRGYA YOD PAS GCIG TU BSDUS NA, STONG PHRAG BRGYAD CU
YOD PAR 'GYUR TE, STONG PHRAG NYI SHU NI, LUS KYI MDUN NA YOD DO,
,STONG PHRAG NYI SHU NI, LUS KYI RGYAB NA YOD DO, ,

STONG PHRAG NYI SHU NI, LUS KYI G-YAS PHYOGS NA YOD DO, ,STONG
PHRAG NYI SHU NI, LUS KYI G-YON PHYOGS NA YOD DO, ,DGA' BO, RTZAR
RGYU BA STONG PHRAG BRGYAD CU PO DE DAG LA YANG BU GA

MANG PO YOD PAS BU GA GCIG DANG, GNYIS DANG LDAN PA NAS BU GA
BDUN GYI BAR DANG LDAN PA YANG YOD DO, ,DE DAG RE RE LA YANG
SPU'I KHUNG BU RE RE DANG SO SOR PHAN TSUN 'BREL TE, 'DI

LTA STE, DPER NA, PADMA'I RTZA BA LA BU GA MANG PO YOD PA JI LTA
BA BZHIN NO, ,DGA' BO, ZHAG BDUN PHRAG BCU DRUG PA LA NI, BDUD
RTZI 'GRO BA ZHES BYA BA'I RLUNG 'BYUNG STE, RLUNG DE'I


@416B SBYOR BAS MNGAL NA GNAS PA DE'I MIG GI SKYE MCHED GNYIS
DANG, RNA BA'I SKYE MCHED GNYIS DANG, SNA'I SKYE MCHED GNYIS
DANG, KHA'I SGO DANG, MID PA'I BU GA DANG, SNYING GI KHO RA KHOR
YUG DANG,

BZA' BA DANG, BTUNG BA DANG, BCA' BA DANG, MYANGS PA RNAMS 'JUG
PAR 'GYUR BA'I GNAS RNAM PAR 'JOG CING, DBUGS PHYI NANG DU RGYU
BA THOGS PA MED PAR BYED DE, 'DI LTA STE, DPER

NA; RDZA MKHAN NA MA DE'I SLOB MAS 'JIM PA'I GONG BU BLANGS TE
'KHOR LO'I STENG DU BZHAG NAS JI LTAR MOS PA BZHIN DU SNOD KYI
RNAM PAR DBYIBS THA DAD PA SPEL ZHING RNAM PAR 'JOG PA DE BZHIN
DU

LAS KYI RLUNG GI DBANG GIS KYANG DE BZHIN DU MIG LA SOGS PA'I
SKYE MCHED JI LTAR MOS PA DE BZHIN DU RNAM PAR 'JOG CING DBUGS
PHYI NANG DU RGYU BA THOGS PA MED PAR BYED DO, ,DGA' BO, ZHAG

BDUN PHRAG BCU BDUN PA LA NI, MA'I MNGAL NAS 'BRI GDONG ZHES BYA
BA'I RLUNG 'BYUNG STE, RLUNG DES MNGAL NA GNAS PA DE'I MIG DANG,
RNA BA DANG, SNA DANG, KHA'I SGO DANG, MID PA DANG, SNYING GI

PHYOGS DANG, ZAS 'JUG PAR 'GYUR BA'I GNAS RNAMS KUN TU DANG BAR
BYED CING, DBUGS PHYI NANG DU RGYU BA'I GNAS THOGS PA MED PAR
BYED DE, 'DI LTA STE, DPER NA, KHYE'U'AM BU MO MKHAS

PA ZHIG GIS ME LONG GI DKYIL 'KHOR RDUL GYIS G-YOGS PA BLANGS NAS
'BRU MAR DANG, THAL BA DANG, SA'I PHYE MA ZHIB MO DAG GIS BYI DOR
BYAS NA GSAL BAR 'GYUR BA DE BZHIN DU LAS KYI RLUNG GI


@417A *, ,DBANG GIS SKYE MCHED RNAMS RNAM PAR 'JOG CING THOGS PA
MED PAR BYED DO, ,DGA' BO, ZHAG BDUN PHRAG BCO BRGYAD PA LA NI,
MA'I MNGAL NAS DRI MA MED PA

ZHES BYA BA'I RLUNG 'BYUNG STE, MNGAL NA GNAS PA DE'I SKYE MCHED
DRUG PO DAG YONGS SU DAG PAR BYED DE, 'DI LTA STE, DPER NA, NYI
MA DANG, ZLA BA'I DKYIL 'KHOR SPRIN CHEN POS KHEBS

PA RLUNG DRAG PO LANGS NAS BUS TE PHYOGS BZHIR GTONG BAR GYUR NA,
'OD DANG LDAN ZHING YONGS SU DAG PAR 'GYUR BA DE BZHIN DU DGA'
BO, LAS KYI RLUNG DE'I STOBS KYIS MNGAL NA GNAS

PA DE'I DBANG PO DRUG YONGS SU DAG PAR BYED PA YANG DE BZHIN DU
RIG PAR BYA'O, ,DGA' BO, ZHAG BDUN PHRAG BCU DGU PA LA NI, MA'I
MNGAL NA GNAS PA DE'I DBANG PO BZHI PO MIG DANG,

RNA BA DANG, SNA DANG, LCE'I DBANG PO BZHI PO DAG MNGON PAR 'GRUB
PAR BYED DO, ,DANG PO MA'I MNGAL DU 'JUG PA'I TSE THOG MA KHO NAR
DBANG PO GSUM THOB PAR 'GYUR TE, 'DI LTA STE, LUS

DANG, SROG DANG, YID KYI DBANG PO GANG YIN PA'O, ,DGA' BO, ZHAG
BDUN PHRAG NYI SHU PA LA NI, MA'I MNGAL NAS SHIN TU BRTAN PA ZHES
BYA BA'I RLUNG 'BYUNG STE, RLUNG DES MNGAL NA GNAS

PA DE'I RKANG PA G-YON PA LA BRTEN TE SOR MO'I RUS PA NYI SHU
SKYED PAR BYED DO, ,RKANG PA G-YAS PA LA BRTEN TE RUS PA NYI SHU
DANG, RKANG PA'I RTING PA'I RUS PA BZHI DANG, RJE NGAR GYI RUS PA


@417B GNYIS DANG, PUS MO'I RUS PA GNYIS DANG, BRLA'I RUS PA GNYIS
DANG, RKED PA'I RUS PA GSUM DANG, LONG BU'I RUS PA GSUM DANG,
SGAL TSIGS KYI RUS PA BCO BRGYAD DANG, RTZIB MA'I RUS

PA NYI SHU RTZA BZHI SKYED PAR BYED DO, ,GZHAN YANG LAG PA G-YON
PA LA BRTEN TE SOR MO'I TSIGS KYI RUS PA NYI SHU DANG, LAG PA
G-YAS PA LA BRTEN TE SOR MO'I TSIGS KYI RUS PA NYI SHU SKYED PAR

BYED DO; ;GZHAN YANG LAG NGAR GYI RUS PA BZHI DANG, DPUNG PA'I
RUS PA GNYIS DANG, BRANG GI RUS PA BDUN DANG, PHRAG PA'I RUS PA
BDUN DANG, GNYA' BA'I RUS PA BZHI DANG, 'GRAM PA'I

RUS PA GNYIS DANG, SO'I RUS PA SUM CU RTZA GNYIS DANG, MGO'I RUS
PA BZHI SKYED PAR BYED DE, DGA' BO, 'DI LTA STE, DPER NA, GZUGS
MKHAN NAM, GZUGS MKHAN GYI SLOB MA MKHAS

PAS; SNGAR NI, SHING SRA BA LAS DE'I DBYIBS BYAS NAS DE'I 'OG TU
SRAD BUS BCINGS TE, PHYIS 'JIM PA RNAMS BSKUS NAS GZUGS BRNYAN
MNGON PAR 'GRUB PAR BYED PA DE BZHIN DU LAS

KYI RLUNG GI STOBS DES RUS PA RNAMS RNAM PAR 'JOG PA YANG DE
BZHIN DU BLTA BAR BYA'O, ,DGA' BO, DE DAG ZHAG BDUN PHRAG NYI SHU
PA LA NI, RUS PA PHRA MO MA GTOGS PAR RUS PA CHEN PO SKYE BA'I

GRANGS NI, NYIS BRGYA YOD PAR RIG PAR BYA'O, ,DGA' BO, ZHAG BDUN
PHRAG NYI SHU GCIG PA LA NI, MA'I MNGAL NAS YANG DAG SKYED PA
ZHES BYA BA'I RLUNG 'BYUNG STE, MNGAL NA GNAS PA DE'I


@418A *, ,LUS LA SHA SKYED PAR BYED PA 'DI LTA STE, DPER NA, ZHAL
ZHAL MKHAN NAM, ZHAL ZHAL MKHAN GYI SLOB MAS 'JIM PA LEGS PAR
SBYAR NAS RTZIG NGOS LA ZHAL

ZHAL BYED PA BZHIN DU LAS KYI RLUNG DES SHA SKYED PAR BYED PA
YANG DE BZHIN DU BLTA BAR BYA'O, ,DGA' BO, ZHAG BDUN PHRAG NYI
SHU GNYIS PA LA NI, MA'I MNGAL NAS KUN TU RGYAL BA ZHES BYA BA'I

RLUNG 'BYUNG STE, RLUNG DES MNGAL NA GNAS PA DE'I KHRAG SKYED PAR
BYED DO, ,DGA' BO, ZHAG BDUN PHRAG NYI SHU GSUM PA LA NI, MA'I
MNGAL NAS YONGS SU DAG PAR 'DZIN PA ZHES BYA BA'I

RLUNG 'BYUNG STE, RLUNG DES MNGAL NA GNAS PA DE'I PAGS PA SKYED
PAR BYED DO, ,DGA' BO, ZHAG BDUN PHRAG NYI SHU BZHI PA LA NI,
MA'I MNGAL NAS KUN TU 'PHYO BA ZHES BYA BA'I RLUNG 'BYUNG STE,

RLUNG DES MNGAL NA GNAS PA DE'I PAGS PA RKYONG ZHING MDOG DANG
LDAN PAR BYED DO, ,DGA' BO, ZHAG BDUN PHRAG NYI SHU LNGA PA LA
NI, MA'I MNGAL NAS GRONG KHYER 'DZIN PA ZHES BYA BA'I RLUNG
'BYUNG STE,

RLUNG DES MNGAL NA GNAS PA DE'I SHA DANG KHRAG RAB TU DANG BAR
BYED DO, ,DGA' BO, ZHAG BDUN PHRAG NYI SHU DRUG PA LA NI, MA'I
MNGAL NAS SKYE BA MNGON PAR 'GRUB PA ZHES BYA BA'I RLUNG 'BYUNG
STE,

RLUNG DES MNGAL NA GNAS PA DE'I LUS KYI SKRA DANG, SPU DANG, SEN
MO RNAMS SKYED PAR BYED DE, DE DAG THAMS CAD KYANG RTZA RGYUD
RNAMS DANG PHAN TSUN 'BREL BAR BLTA BAR BYA'O, ,DGA' BO, ZHAG


@418B BDUN PHRAG NYI SHU BDUN PA LA NI, MA'I MNGAL NAS SMAN YON
CHEN PO ZHES BYA BA'I RLUNG 'BYUNG STE, RLUNG DES MNGAL NA GNAS
PA DE'I SKRA DANG, SPU DANG, SEN MO RNAMS MNGON PAR 'GRUB PAR
BYED DO, ,DGA'

BO; MNGAL NA GNAS PA DE GAL TE TSE RABS SNGA MA LA SDIG PA MI DGE
BA'I LAS MNGON PAR 'DUS BYAS PAS SER SNAS LONGS SPYOD BDOG PA
RNAMS PHANGS SHING SHIN TU BRTAN PAR MNGON PAR ZHEN

NAS SBYIN PA GTONG BAR MI BYED PA DANG, PHA MA DANG, MKHAN PO
DANG, SLOB DPON DANG, BLA MA'I GNAS RNAMS KYIS RJES SU BSTAN PA
DAG MNYAN PAR MI BYED PA DANG, LUS DANG, NGAG DANG, YID

KYIS MI DGE BA'I LAS MNGON PAR 'DUS BYAS SHING NYIN MTSAN DU
'PHEL BAR BYED PA ZHIG YIN NA NI, 'DI LTA BU'I RNAM PAR SMIN PA
MYONG BAR 'GYUR TE, GAL TE MIR SKYES PAR GYUR NA YANG 'BRAS BU

RNAM PAR SMIN PA YID DU MI 'ONG BA THOB PAR 'GYUR BAS, GAL TE
'JIG RTEN PA RNAMS 'DI LTAR RING POS MDZES PAR 'GYUR NA NI, DE
THUNG BAR 'GYUR RO, ,GAL TE THUNG NGUS MDZES PAR GYUR NA

NI; DE RING POR 'GYUR RO, ,GAL TE SBOM POS MDZES PAR GYUR NA NI,
DE PHRA BAR 'GYUR RO, ,GAL TE PHRA MOS MDZES PAR GYUR NA NI, DE
SBOM POR 'GYUR RO, ,GAL TE YAN LAG DANG NYING LAG PHAN TSUN

THAG NYE BAS MDZES PAR GYUR NA NI, DE THAG RING POR 'GYUR RO,
,GAL TE THAG RING POS MDZES PAR GYUR NA NI, DE THAG NYE BAR 'GYUR
RO, ,GAL TE MANG POS MDZES PAR GYUR NA NI, DE NYUNG BAR


@419A *, ,'GYUR RO, ,GAL TE NYUNG NGUS MDZES PAR GYUR NA NI, DE
MANG POR 'GYUR RO, ,GAL TE TSO BA 'DOD NA NI, RID PAR 'GYUR RO,
,RID PAR 'DOD NA NI, TSO BAR 'GYUR

RO; ;ZHAN CING MNYEN PAR 'DOD NA NI, BSHOR BAR 'GYUR RO, ,BSHOR
BAR 'DOD NA NI, ZHAN CING MNYEN PAR 'GYUR RO, ,DKAR BAR 'DOD NA
NI, NAG PAR 'GYUR RO, ,NAG PAR 'DOD NA

NI; DKAR BAR 'GYUR RO, ,DGA' BO, GZHAN YANG SDIG PA MI DGE BA'I
LAS KYI DBANG GIS SDIG PA MI DGE BA'I RNAM PAR SMIN PA 'ON PA
DANG, LONG BA DANG, LKUG PA DANG, GLEN PA DANG,

BYAD BZHIN MI SDUG PA DANG, TSIG SMRAS PA RNAMS GZHAN GYIS MNYAN
PA'I 'OS SU MI 'GYUR BA DANG, RKANG LAG 'PHYE ZHING 'GRO BA DANG,
LUS MA SDUG CING YI DVAGS DANG 'DRA BAS, NYE

BSHES RNAMS KYANG MTHONG BAR MI 'DOD NA, GZHAN LTA SMOS KYANG CI
DGOS PA DANG, LUS DANG, NGAG DANG, YID KYI LAS JI SNYED BTZAL BA
DAG GZHAN LA SMRAS NA YANG GZHAN GYIS

YID MI CHES SHING YID LA MI 'DZIN PA DAG MNGON PAR 'GRUB PAR
'GYUR RO, ,DE CI'I PHYIR ZHE NA, DES TSE RABS SNGA MA LA SDIG PA
MI DGE BA'I LAS MNGON PAR 'DUS BYAS PA'I DBANG

GIS DE LTA BU'I RNAM PAR SMIN PA 'THOB PAR 'GYUR BAS SO, ,DGA'
BO, MNGAL NA GNAS PA DE TSE RABS SNGA MA LA BSOD NAMS KYI LAS
MNGON PAR BSGRUBS PA DANG, SER SNA MED


@419B PAR LEGS PAR SBYIN PA GTONG ZHING PHONGS PA RNAMS LA SNYING
BRTZE BA DANG, LONGS SPYOD RNAMS LA PHANGS SHING MNGON PAR ZHEN
PA'I SEMS MED PA DANG, DGE BA'I LAS MNGON PAR 'DUS BYAS

PA RNAMS NYIN MTSAN DU 'PHEL BAR BYED PA ZHIG YIN NA NI, 'DI LTA
BU'I RNAM PAR SMIN PAR KHYAD PAR DU 'PHAGS PA MYONG BAR 'GYUR TE,
MIR SKYES PAR GYUR NA YANG 'BRAS BU RNAM PAR

SMIN PA YID DU 'ONG BA THOB PAR 'GYUR BAS, GAL TE 'JIG RTEN PA
RNAMS RINGS POS MDZES PAR GYUR NA YANG DE BZHIN DU RING POR 'GYUR
RO, ,GAL TE THUNG DUS MDZES PAR GYUR NA YANG

DE BZHIN DU THUNG BAR 'GYUR BA DANG, PHRA SBOM RAN ZHING YAN LAG
DANG NYING LAG 'TSAM PA DANG, MANG NYUNG DANG, TSO RID DANG,
BSHOR MI BSHOR YANG DE BZHIN DU MDZES SHING YID DU MI 'ONG

BA MED PA DANG, DBANG PO DRUG TSANG ZHING BYAD BZHIN SDUG PAS
GZHAN LAS KHYAD PAR DU 'PHAGS PA DANG, TSIG GSAL ZHING DBYANGS
SNYAN PA DANG, SKYES BU'I MTSAN PHUN SUM TSOGS

SHING GANG GIS MTHONG BA RNAMS DGA' BAR 'GYUR BA DANG, LUS DANG,
NGAG DANG, YID KYI LAS JI SNYED BTZAL BA DAG GZHAN LA BSNYAD NA
YANG GZHAN GYIS YID CHES SHING GUS PAS YID

LA 'DZIN PAR 'GYUR RO, ,DE CI'I PHYIR ZHE NA, DES TSE RABS SNGA
MA LA DGE BA'I LAS RNAMS MNGON PAR 'DUS BYAS PA'I DBANG GIS DE
LTA BU'I RNAM PAR SMIN PA THOB PAR 'GYUR BAS SO, ,DGA'


@420A *, ,BO; MNGAL NA GNAS PA DE GAL TE KHYE'U YIN NA NI, MA'I
RTZIB LOGS G-YAS PHYOGS SU TZOG PUR 'DUG LA, LAG PA GNYIS KYIS
GDONG G-YOGS NAS MA'I

SGAL TSIGS LOG SU BLTAS TE 'DUG GO ,GAL TE BU MO YIN NA NI, MA'I
RTZIB LOGS G-YON PHYOGS SU TZOG PUR 'DUG LA, LAG PA GNYIS KYIS
GDONGS G-YOGS NAS MA'I

LTO BA LOGS SU KHA BLTAS TE MA ZHU BA'I GNAS KYI NI, 'OG ,ZHU
BA'I GNAS KYI NI, STENG NA MA ZHU BA'I DNGOS POS NI, THUR DU
MNAN, ZHU BA'I DNGOS POS NI, YAR 'DEGS PAR

BYED PAS 'DI LTA STE, DPER NA, GNAS LNGA BCINGS NAS GSAL SHING
RNON PO'I KHAR BCUGS PA BZHIN DU GNAS SO, ,GAL TE MAS MANG DU ZOS
SAM NYUNG NGU ZOS NA YANG SDUG

BSNGAL MYONG BAR 'GYUR RO, ,DE BZHIN DU GAL TE SHIN TU SNUM
PA'AM, SHIN TU RTZUB PA'AM, SHIN TU GRANG BA'AM, SHIN TU TSA
BA'AM, LAN TSVA BRO BA'AM, MI BRO BA'AM,

KHA BA'AM, SKYUR BA'AM, MNGAR BA LA SOGS PA ZAS 'DI LTA BU DAG
ZOS NA YANG THAMS CAD DU SDUG BSNGAL MYONG BAR 'GYUR RO, ,GAL TE
MAS 'DOD PA SPYAD PAR GYUR TAM, DRAG

TU SONG NGAM, BRGYUGS SAM, NYAM NGA BA'I PHYOGS SU 'DUG GAM, YUN
RING DU 'DUG PAR GYUR TAM, YUN RING DU NYAL BAR GYUR TAM, MCHONG
PAR GYUR NA YANG THAMS CAD


@420B DU SDUG BSNGAL MYONG BAR 'GYUR RO, ,DGA' BO, MA'I MNGAL DU
GNAS PA NA DE LTA BU'I SDUG BSNGAL RNAM PA SNA TSOGS BRJOD KYIS
MI LANG BAS LUS LA NYON MONGS PAR RIG PAR BYA STE, MI'I 'GRO BA
NA

YANG SDUG BSNGAL DE LTA BU MYONG BAR 'GYUR NA, NGAN 'GRO SEMS CAN
DMYAL BA'I SDUG BSNGAL DPE BYAR DKA' BA LTA SMOS KYANG CI DGOS
TE, DE LTA BAS NA DGA' BO, MKHAS PA SU ZHIG 'KHOR BA'I

RGYA MTSO DPAG TU MED PA NA GNAS PAR MOS SHING SDUG BSNGAL DE LTA
BU NYAMS SU MYONG BAR BYED, DGA' BO, ZHAG BDUN PHRAG NYI SHU
BRGYAD PA LA NI, MNGAL NA GNAS PA DE PHYIN CI LOG GI 'DU

SHES RNAM PA BRGYAD SKYE BAR 'GYUR RO, ,BRGYAD GANG ZHE NA, 'DI
LTA STE, KHYIM GYI 'DU SHES DANG, BZHON PA'I 'DU SHES DANG, KUN
DGA' RA BA'I 'DU SHES DANG, KHANG PA BRTZEGS PA'I 'DU

SHES DANG, SKYED MOS TSAL GYI 'DU SHES DANG, KHRI LA 'DUG PA'I
'DU SHES DANG, CHU BO'I 'DU SHES DANG, RDZING GI 'DU SHES TE,
YANG DAG PAR 'DI DAG YOD PA MA YIN YANG, YANG DAG PA MA

YIN PA'I RNAM PAR RTOG PA SKYED PAR BYED DO, ,DGA' BO, ZHAG BDUN
PHRAG NYI SHU DGU PA LA NI, MA'I MNGAL NAS ME TOG PHRENG BA ZHES
BYA BA'I RLUNG 'BYUNG STE, RLUNG DES MNGAL NA GNAS PA DE'I

PAGS PA'I MDOG KUN TU GSAL ZHING YONGS SU DKAR BA DANG, YONGS SU
DAG CING DANG PAR BYED DO, ,LAS KYI STOBS KYIS KHA CIG NI, KHA
DOG NAG POR 'GYUR, KHA CIG NI, KHA DOG SNGON


@421A *, ,POR 'GYUR TE, GZHAN YANG KHA DOG RNAM PA SNA TSOGS DANG
LDAN PA DANG, KHA CIG NI, RTZUB LA SNUM PA MED PA DANG, KHA DOG
DKAR BA DANG, KHA DOG NAG PA DAG KYANG CI RIGS

PAR 'BYUNG BAR 'GYUR RO, ,DGA' BO, ZHAG BDUN PHRAG SUM CU PA LA
NI, MA'I MNGAL NAS LCAGS KYI SGO ZHES BYA BA'I RLUNG 'BYUNG STE,
RLUNG DES MNGAL NA GNAS PA DE BUS PAS SKRA DANG, SPU DANG,

SEN PO RNAMS SKYE ZHING 'PHEL BAR BYED DE, SNGON GYI LAS KYI
DBANG GIS KHA DOG DKAR NAG LA SOGS PA CI RIGS PAR SNANG BAR 'GYUR
BA YANG GONG MA BZHIN DU RIG PAR BYA'O, ,DGA' BO,

ZHAG BDUN PHRAG SUM CU GCIG PA LA NI, MA'I MNGAL NA GNAS PA DE
MTHAR GYIS CHER SKYE BAR BYED DE, DE BZHIN DU ZHAG BDUN PHRAG SUM
CU GNYIS PA DANG, GSUM PA DANG, BZHI PA'I

BAR DU YANG RGYA CHER SKYE ZHING 'PHEL BAR BYED DO, ,DGA' BO,
ZHAG BDUN PHRAG SUM CU LNGA PA LA NI, MA'I MNGAL NA GNAS PA DE
MA'I MNGAL DU YAN LAG DANG, NYID LAG THAMS CAD

YONGS SU RDZOGS PAR 'GYUR RO, ,DGA' BO, ZHAG BDUN PHRAG SUM CU
DRUG PA LA NI, MA'I MNGAL NA GNAS PA DE MA'I MNGAL NA 'DUG MI
'DOD PAR 'GYUR RO, ,DGA' BO, ZHAG BDUN

PHRAG SUM CU BDUN PA LA MNGAL NA GNAS PA DE PHYIN CI LOG MA YIN
PA'I 'DU SHES RNAM PA GSUM PO 'DI LTA STE, MI GTZANG BA'I 'DU
SHES DANG, DRI MI ZHIM PA'I 'DU SHES DANG, MUN


@421B NAG GI 'DU SHES SKYE BAR 'GYUR TE, 'DI NI, PHYOGS GCIG GI
DBANG DU BYAS TE BSTAN TO, ,DGA' BO, ,ZHAG BDUN PHRAG SUM CU
BRGYAD PA LA NI, MA'I MNGAL NAS YAN LAG SDUD PA ZHES BYA BA'I

RLUNG 'BYUNG STE, RLUNG DES MNGAL NA GNAS PA DE LUS BSGYUR NAS
THUR DU PHYOGS SHING LAG PA GNYIS BCUM NAS SKYE BA'I GNAS KYI SGO
LOGS SU PHYOGS PAR BYED DO, ,GZHAN YANG DE'I TSE KHA THUR

DU BLTA BA ZHES BYA BA'I RLUNG 'BYUNG STE, LAS KYI STOBS KYIS
RLUNG DES MNGAL NA GNAS PA DE BUS PAS MGO NI, THUR DU BLTA ZHING,
RKANG PA GNYIS NI, GYEN DU PHYOGS PAR BYAS NAS SKYE BA'I

GNAS KYI SGO NAS 'BYUNG BAR 'GYUR RO, ,DGA' BO, GAL TE MNGAL NA
GNAS PA DE CHER BAS SNGA MA LA SDIG PA MI DGE BA'I LAS MANG PO
MNGON PAR 'DUS BYAS SHING, GZHAN GYI MNGAL LTUNG BAR

'GYUR BA'I LAS BYAS PA ZHIG YIN NA NI, RGYU DANG, RKYEN DES MNGAL
NAS 'BYUNG BAR 'GYUR BA'I TSE RKANG LAG LOG CING BSNOL MAR GYUR
NAS BSGYUR MI NUS PAS MA'I MNGAL DE NYID DU 'CHI BA'I DUS

BYED PAR 'GYUR TE, DE'I TSE SHES PA DANG LDAN PA'I BUD MED DAM,
SMAN PA MKHAS PAS MAR DANG, 'BRU MAR 'JAM PA'AM, SHING SHAL MA
LA'I SHUN PA'I KHU BA'AM, GZHAN YANG DNGOS PO

'JAM PO DAG GIS LAG PA BKRUS NAS LAG PA'I SOR MOS GRI RNON PO
BLANGS TE SNAM PHYIS DANG 'DRA ZHING MCHOG TU DRI MI ZHIM PA,
SKYUG BRO BA'I 'DAM KHUNG, SRIN BU'I RIGS BRGYA STONG TSAD MED PA


@422A *, ,RTAG TU GNAS PA, MI GTZANG BA'I KHU BA RTAG TU 'DZAG
PA, KHU BA DANG KHRAG BLANGS RNAMS RUL ZHING MYAGS PA MTHONG NA
SKYO BAR 'GYUR BA, PAGS PA SRAB MOS

G-YOGS PA, SDIG PA'I LAS LAS BYUNG BA'I LUS RMA DANG BCAS PA, MI
GTZANG BA'I GNAS DER SOR MO BCUG STE, DER BCUG NAS GRI RNON POS
MNGAL NA GNAS PA DE'I LUS DUM BU DUM

BUR GTUBS NAS MA'I MNGAL NAS 'BYIN PAR BYED PAS DES NA YID DU MI
'ONG BA'I SDUG BSNGAL SHIN TU MI BZAD CING TSA BA RTZUB PA DAG
MYONG BA'I RGYUS MA DE YANG 'CHI BA'I DUS BYED PAR 'GYUR TE,

GAL TE SHI BAR MA GYUR NA YANG SHI BA DANG BYE BRAG MED DO, ,DGA'
BO, GAL TE MNGAL NA GNAS PA DE DGE BA'I LAS MNGON PAR GRUB PA
ZHIG YIN NA NI, GAL TE LOG PAR GYUR NA YANG MA LA

GNOD PA MED PAR BDE BAR BTZA' BAR 'GYUR BAS SDUG BSNGAL MYONG BAR
MI 'GYUR RO, ,DGA' BO, GANG GEGS 'DI LTA BU DANG MI LDAN PA DE
DAG NI, ZHAG BDUN PHRAG SUM CU RTZA BRGYAD 'DAS

NAS BTZA' BAR 'GYUR BA'I TSE SDUG BSNGAL CHEN PO SROG LA BAB PA
MYONG NAS GDOD MA'I MNGAL NAS 'BYUNG BAR 'GYUR BAS NA, DGA' BO,
KHYOD KYIS SHIN TU LEGS PAR BRTAGS NAS NGES

PAR 'BYUNG BA YONGS SU BTZAL BAR BYA'O, ,DE NAS BCOM LDAN 'DAS
KYIS YANG DE'I TSE TSE DANG LDAN PA DGA' BO LA BKA' STZAL PA,
DGA' BO, KHYOD KYIS MNGAL NA GNAS PA'I SDUG BSNGAL DANG,


@422B BTZAS PA'I SDUG BSNGAL SHES PAR BYAS NAS SO SO'I SKYE BO
MNGAL NAS SKYE BA LEN PA GANG YIN PA DE DAG NI, SHIN TU SDUG
BSNGAL BA YIN PAR RIG PAR BYA'O, ,DANG PO BTZAS PA'I TSE
KHYE'U'AM

BU MO YANG RUNG STE, LAG PA'I STENG NGAM, GOS LA SOGS PA'I STENG
DU LHUNG NAS NYI MA'AM, GRIB MA'AM, SGUL BA'I SHING LEB BAM, STAN
NAM, BANG BA'I STENG DU BZHAG PA NA

RGYU DANG RKYEN DES THAMS CAD DU SDUG BSNGAL MI BZAD PA TSA BA
RTZUB PA YID DU MI 'ONG BA MYONG BAR 'GYUR TE, DGA' BO, 'DI LTA
STE, DPER NA, BA LANG GSON POR PAGS PA BSHUS

PA RTZIG PA DANG THAG NYE BAR GYUR NA, RTZIG PA LA GNAS PA'I SROG
CHAGS KYIS ZA BAR 'GYUR BA'AM, GAL TE SHING DANG RTZVA'I PHUNG PO
DANG NYE BAR GYUR NA, SHING DANG RTZVA LA GNAS PA'I

SROG CHAGS KYIS ZA BAR 'GYUR BA'AM, GAL TE BLA GAB MED PAR 'DUG
PAR GYUR NA BLA GAB MED PA NA GNAS PA'I SROG CHAGS KYIS ZA BAR
'GYUR ZHING THAMS CAD SDUG BSNGAL MYONG BAR

'GYUR BA DE BZHIN DU DANG PO BTZAS PA YANG DE BZHIN DU BLTA BAR
BYA'O, ,DANG PO BTZAS PA DE LA CHU DRON RAN PAS BKRUS NA YANG
SDUG BSNGAL CHEN PO MYONG BAR 'GYUR TE, 'DI LTA STE, DPER

NA; SKYES BU MDZE CAN PAGS PA RUL ZHING MYAGS PA, RNAG KHRAG ZAG
PA LA YANG LCAG GIS BZHUS NA SDUG BSNGAL MI BZAD PA TSA BA DANG
RTZUB PA MYONG BAR 'GYUR PA DE BZHIN DU DANG PO BTZAS


@423A *, ,PA'I LUS CHU DRON GYIS BKRUS PA YANG DE BZHIN DU BLTA
BAR BYA'O, ,DANG PO BTZAS PA'I LUS DE YANG PHYIS MA'I KHRAG GIS
DRI MA 'THUNGS NAS CHER SKYE BAR 'GYUR TE,

DE LA MA'I KHRAG GI DRI MA ZHES BYA BA NI, 'PHAGS PA'I CHOS 'DUL
BA LAS NU ZHO NYID LA BYA BAR BSTAN PAS, DE LTA BAS NA DGA' BO,
'DI LTAR SHIN TU MI BZAD PA'I SDUG BSNGAL RNAM PA SNA

TSOGS DANG LDAN ZHING BDE BA CUNG ZAD KYANG MED NA, MKHAS PA SU
ZHIG SDUG BSNGAL GYI RGYA MTSO 'DI LA RJES SU CHAGS PA BSKYED NAS
RTAG TU 'KHOR BA'I RGYUN PHYOGS SU 'JUG CING RGYUN 'CHAD PA MED

PAR BYED, DANG PO BTZAS PA DE ZHAG BDUN LON PA DANG, LUS DE NYID
LAS SROG CHAGS SRIN BU'I RIGS STONG PHRAG BRGYAD CU BYUNG NAS LUS
LA ZA BAR BYED DO, DGA' BO, SRIN BU'I RIGS

SKRA LA ZA BA ZHES BYA BA GCIG YOD DO, ,SKRA'I RTZA BA LA GNAS
NAS RTAG TU SKRA LA ZA BAR BYED DO, ,SRIN BU'I RIGS KHAR BA'I
MDZOD DANG, MGO SBOM ZHES BYA BA GNYIS YOD DE, MGO LA BRTEN

TE GNAS NAS RTAG TU MGO LA ZA BAR BYED DO, ,SRIN BU'I RIGS MIG
'KHOR ZHES BYA BA GCIG YOD DE, MIG LA GNAS NAS RTAG TU MIG LA ZA
BAR BYED DO, ,SRIN BU'I RIGS DED PA DANG,

'BROS PA DANG, KHANG KHYIM DANG, YONGS SU RDZOGS PA ZHES BYA BA
BZHI YOD DE, KLAD PA LA GNAS NAS RTAG TU KLAD PA LA ZA BAR BYED
DO, ,SRIN BU'I RIGS SA LU'I LO MA ZHES BYA BA ZHIG YOD DE,


@423B RNA BA LA GNAS NAS RNA BA LA ZA BAR BYED DO, ,SRIN BU'I
RIGS MDZOD SGO ZHES BYA BA GCIG YOD DE, SNA LA GNAS NAS SNA LA ZA
BAR BYED DO, ,SRIN BU'I RIGS 'PHEN PA DANG, KUN TU 'PHEN PA ZHES

BYA BA GNYIS YOD DE, MCHU LA GNAS NAS MCHU LA ZA BAR BYED DO,
,SRIN BU'I RIGS SBRANG RTZI'I LO MA ZHES BYA BA GCIG YOD DE, SO
LA GNAS NAS SO LA ZA BAR BYED DO, ,SRIN BU'I RIGS

SHING GDONG ZHES BYA BA GCIG YOD DE, SO'I RTZA BA LA GNAS SO'I
RTZA BA LA ZA BAR BYED DO, ,SRIN BU'I RIGS KHAB MCHU ZHES BYA BA
GCIG YOD DE, LCE LA GNAS NAS LCE LA ZA BAR BYED DO, ,SRIN BU'I

RIGS KHA GNON ZHES BYA BA GCIG YOD DE, LCE'I RTZA BA LA GNAS NAS
LCE'I RTZA BA LA ZA BAR BYED DO, ,SRIN BU'I RIGS LAG RDZOGS ZHES
BYA BA GCIG YOD DE, RKAN LA GNAS NAS RKAN

LA ZA BAR BYED DO, ,SRIN BU'I RIGS LAG PA DRA BA CAN DANG, KHYED
SGUR ZHES BYA BA GNYIS YOD DE, LAG MTHIL LA GNAS NAS LAG MTHIL LA
ZA BAR BYED DO, ,SRIN BU'I RIGS 'PHYANG BA DANG,

RAB TU 'PHYANG BA ZHES BYA BA GNYIS YOD DE, LAG NGAR LA GNAS NAS
LAG NGAR LA ZA BAR BYED DO, ,SRIN BA'I RIGS DPUNG PA DANG, NYE
BA'I DPUNG BA ZHES BYA BA GNYIS YOD DE, DPUNG PA LA GNAS

NAS DPUNG PA LA ZA BAR BYED DO, ,SRIN BU'I RIGS MID PA DANG, NYE
BA'I MID PA ZHES BYA BA GNYIS YOD DO, MID PA LA GNAS NAS MID PA
LA ZA BAR BYED DO, ,SRIN BU'I RIGS DPA' BA DANG, DPA' BA


@424A *, ,CHEN PO ZHES BYA BA GNYIS YOD DE, BRANG LA GNAS NAS
BRANG LA ZA BAR BYED DO, ,SRIN BU'I RIGS DUNG DANG, DUNG KHA ZHES
BYA BA GNYIS YOD DE, SHA LA GNAS NAS SHA

LA ZA BAR BYED DO, ,SRIN BU'I RIGS KHA DOG DANG LDAN PA DANG,
STOBS DANG LDAN PA ZHES BYA BA GNYIS YOD DE, KHRAG LA GNAS NAS
KHRAG LA ZA BAR BYED DO, ,SRIN BU'I RIGS DPA' BO DANG, DRI

GDONG ZHES BYA BA GNYIS YOD DE, CHU BA LA GNAS NAS CHU BA LA ZA
BAR BYED DO, ,SRIN BU'I RIGS MI MTHO BA DANG, KHA SBUB CES BYA BA
GNYIS YOD DE, RGYAB KYI SGAL TSIGS LA GNAS NAS RGYAB

KYI SGAL TSIGS LA ZA BAR BYED DO, ,SRIN BU'I RIGS GNYIS KA YANG
TSIL GYI KHA DOG CES BYA BA GNYIS YOD DE, TSIL LA GNAS NAS TSIL
LA ZA BAR BYED DO, ,SRIN BU'I RIGS MKHRIS PA'I

KHA DOG CES BYA BA GCIG YOD DE, MKHRIS PA LA GNAS NAS MKHRIS PA
LA ZA BAR BYED DO, ,SRIN BU'I RIGS MU TIG CES BYA BA YOD DE,
MKHAL MA LA GNAS NAS MKHAL MA LA ZA BAR

BYED DO; ;SRIN BU RIGS MU TIG CHEN PO ZHES BYA BA GCIG YOD DE,
RKED PA LA GNAS NAS RKED PA LA ZA BAR BYED DO, ,SRIN BU'I RIGS MA
'ONGS PA ZHES BYA BA GCIG YOD DE, MTSER PA LA

GNAS NAS MTSER PA LA ZA BAR BYED DO, ,SRIN BU'I RIGS CHU SROG
DANG, CHU SROG CHEN PO DANG, KHAB KYI MCHU DANG, MTSON CHA'I MCHU
ZHES BYA BA BZHI YOD DE, RGYU MA LA GNAS NAS RGYU MA LA ZA


@424B BAR BYED DO, ,SRIN BU'I RIGS ZLA BA RDZOGS DANG, ZLA BA
GTONG DANG, BSIL BYED DANG, BSIL BYED GTONG DANG, SO SOR GNAS PA
ZHES BYA BA LNGA YOD DE, RTZIB LOGS G-YAS PA LA GNAS NAS RTZIB
LOGS G-YAS PA

LA ZA BAR BYED DO, ,GZHAN YANG SRIN BU'I RIGS GONG MA DANG MING
MTHUN PA LNGA YOD DO, ,RTZIB LOGS G-YON PA LA GNAS NAS RTZIB LOGS
G-YON PA LA ZA BAR BYED DO, ,GZHAN YANG SRIN BU'I RIGS

MDUN DU 'BIGS PA DANG, RGYAB TU 'BIGS PA DANG, BRTAN PAR 'BIGS PA
DANG, 'BIGS TE GNAS PA ZHES BYA BA BZHI YOD DE, RUS PA LA GNAS
NAS RUS PA LA ZA BAR BYED DO, ,SRIN BU'I

RIGS CHER DKAR BA DANG, CUNG ZAD DKAR BA DANG, SPRIN BRTZEGS
DANG, DRI MI ZHIM ZHES BYA BA BZHI YOD DE, RTZA RGYUS LA GNAS NAS
RTZA RGYUS LA ZA BAR BYED DO, ,SRIN BU'I RIGS SENGGE DANG, STOBS

LDAN DANG, MGYOGS MA'I MDA' DANG, PADMA ZHES BYA BA BZHI YOD DE,
MA ZHU BA'I GNAS LA GNAS NAS MA ZHU BA'I GNAS LA ZA BAR BYED DO,
,SRIN BU'I RIGS BRTAN PA DANG, NYE BAR BRTEN PA ZHES

BYA BA GNYIS YOD DE, ZHU BA'I GNAS LA GNAS NAS ZHU BA'I GNAS LA
ZA BAR BYED DO, ,SRIN BU'I RIGS MU KHA DANG, PHUNG PO'I KHA DANG,
DRA BA'I KHA DANG, KHYE'U KHA ZHES BYA BA BZHI YOD DE, GCI BA'I

LAM LA GNAS NAS GCI BA'I LAM LA ZA BAR BYED DO, ,SRIN BU'I RIGS
BYED PA DANG, BYED PA CHEN PO DANG, DBYIBS CHUNG DANG, PO TA RA
KA ZHES BYA BA BZHI YOD DE, BSHANG BA'I LAM LA GNAS NAS BSHANG


@425A *, ,BA'I LAM LA ZA BAR BYED DO, ,SRIN BU'I RIGS KHA NAG
DANG, KHA NAG CHEN PO ZHES BYA BA GNYIS YOD DE, BRLA LA GNAS NAS
BRLA LA ZA BAR BYED DO, ,SRIN BU'I RIGS MDZE

CAN DANG, MJE CAN CHUNG NGU ZHES BYA BA GNYIS YOD DE, PUS MO LA
GNAS NAS PUS MO LA ZA BAR BYED DO, ,SRIN BU'I RIGS MYOS PA'I RTZA
BA ZHES BYA BA GCIG YOD DE, BYIN PA LA GNAS NAS

BYIN PA LA ZA BAR BYED DO, ,SRIN BU'I RIGS MGO NAG CES BYA BA
GCIG YOD DE, RKANG PA LA GNAS NAS RKANG PA LA ZA BAR BYED DO,
,DGA' BO, YONGS SU SKYO BAR BYA BA'I LUS 'DI 'DRA BA 'DI

LA NI; SRIN BU'I RIGS 'DI LTA BU STONG PHRAG BRGYAD CU RTAG PAR
NYIN MTSAN DU ZA BAR BYED PA DES NA LUS LA GDUNG BA DANG, RAB TU
GDUNG BA DANG, NYAM CHUNG ZHING RMA BA DANG, BKRES PA

DANG, SKOM PAR BYED CING, GZHAN YANG SEMS KYI SDUG BSNGAL SNA
TSOGS DANG LDAN ZHING GDUNG BA DANG, RAB TU GDUNG BA DANG, YONGS
SU GDUNG BA DANG, NAD MANG PO RNAMS MNGON DU

SNANG BAR BYED PAS SMAN PA MKHAS PA GANG GIS KYANG GSO ZHING BSAL
BAR MI NUS TE, DGA' BO, SRID PA'I RGYA MTSO CHEN PO 'KHOR BA 'DIR
SDUG BSNGAL DE LTA BU DANG LDAN PA YIN NA,

CI'I PHYIR 'DI LA RJES SU CHAGS PA SKYED PAR BYED, GZHAN YANG
GDON MANG POS YONGS SU BZUNG BA 'DI LTA STE, LHA'I GDON DANG,
KLU'I GDON DANG, KA TA PU TA NA'I BAR GYI GDON RNAMS


@425B KYIS YONGS SU ZIN PA DANG, GZHAN YANG GCAN GZAN GYI GDON
RNAMS KYIS YONGS SU ZIN PA DANG, GZHAN YANG NYI MA DANG, ZLA BA
DANG, GZA' DANG, RGYU SKAR GYI GDON LA SOGS PAS YONGS SU

ZIN NAS NAD SNA TSOGS KYIS LUS DANG SEMS NYON MONGS PAR BYED PA
YOD DE, BRJOD KYIS MI LANG NGO, ,BCOM LDAN 'DAS KYIS BKA' STZAL
PA, DGA' BO, MKHAS PA SU ZHIG 'KHOR BA

'DIR MA'I MNGAL DU 'JUG PAR MOS SHING SDUG BSNGAL MI BZAD PA
MYONG BAR BYED, DE LTAR BTZAS SHING, DE LTAR CHER GYUR NAS MA'I
NU ZHO KHRAG DANG 'DRES PA 'THUNGS SHING, BZA' BA DANG, BTUNG BA

RNAMS ZOS SHING 'THUNGS PA NA YANG YANG DAG PA MA YIN PA'I SEMS
KYIS ZHIM PA'I 'DU SHES SKYED PAR BYED DO, ,MTHAR GYIS CHER SKYES
NAS LUS BDE ZHING NAD MED PA DANG, GOS DANG, BZA' BA DANG,

BTUNG BA DANG LDAN ZHING, TSE LO BRGYA THUB PAR GYUR NA YANG TSE
'DI NYID LA GNYID KYIS PHYED BRI BAR BYED DO, ,DANG PO BYIS PA
DANG, DE'I 'OG TU GZHON NU NAS MTHAR GYIS CHER SKYES PAR GYUR
PA'I BAR

DU YANG MYA NGAN DANG, SMRE SNGAGS 'DON PA DANG, NAD RNAM PA SNA
TSOGS KYIS RAB TU GZIR ZHING SDUG BSNGAL GYI REG PA BRGYA STONG
TSAD MED PA BRJOD KYIS MI LANG BA RNAMS KYIS LUS NYON MONGS

PAR BYED PAS, LUS KYIS SDUG BSNGAL DANG DU LEN PAR MI NUS PA'I
TSE GSON PAR MI SMON CING SHI BAR DGA' BAS NA, LUS 'DI NI, SDUG
BSNGAL MANG LA BDE BA CHUNG BA YIN TE, RE ZHIG TZAM


@426A *, ,DU GNAS PAR BYED KYANG MTHAR 'JIG PAR 'GYUR BAS DGA'
BO, SKYE BA RNAMS NI, THAMS CAD KYANG 'CHI BAR 'GYUR BAS RTAG PAR
GNAS PA GANG YANG MED DO, ,

GAL TE SMAN DANG, ZAS KYIS GSOS NAS TSE RING POR 'GYUR NA YANG
MTHAR 'CHI BDAG GI RGYAL POS GSOD CING YUL STONG DU SKYE BAR
'GYUR BAS, DE'I PHYIR SKYE BA LA DGA' BA GCIG

KYANG MED PAR RIG PAR BYAS NAS NAN TAN BRTZON 'GRUS KYIS MA 'ONGS
PA'I TSOGS GSOG PA LA BAG YOD PAR BYA BA DANG, TSANGS PAR SPYOD
PA LA BRTZON ZHING LE LO MI BYA BA DANG, DON GYI

SPYOD PA DANG, CHOS KYI SPYOD PA DANG, YON TAN GYI SPYOD PA DANG,
DGE BA 'BA' ZHIG GI SPYOD PA LA RTAG PAR MOS PAS BSGOM PAR BYA'O,
,RTAG PAR BDAG NYID KYI DGE BA DANG, MI DGE BA'I

LAS RNAM PA GNYIS LA SO SOR BRTAGS NAS SEMS LA GTAD DE MA 'ONGS
PA NA 'GYOD PA CHEN PO MED PAR BYA'O, ,RJES SU CHAGS PAR BYA BA'I
DNGOS PO THAMS CAD NI, MTHAR BRAL BAR 'GYUR

ZHING, DGE BA DANG MI DGE BA'I LAS JI LTA BA BZHIN DU TSE PHYI MA
LEN PAR 'GYUR RO, ,DGA' BO, TSE LO BRGYA THUB PA DE YANG GNAS
SKABS BCU DANG LDAN PAR GYUR TE, DANG PO NI, BYIS PA'I GNAS

SKABS TE, NYAM CHUNG ZHING GAN RKYAL DU NYAL BAR BYED DO, ,GNYIS
PA NI, GZHON NUR GYUR PA STE, BYIS PA'I RTZED MO LA DGA' BAR BYED
DO, ,GSUM PA NI, LANG TSO LA BAB PA STE, 'DOD


@426B PA'I BDE BA RNAMS MYONG BAR BYED DO, ,BZHI PA NI, MTHU DANG
LDAN PAR GYUR PA STE, DPA' ZHING STOBS DANG LDAN PA YIN NO, ,LNGA
PA NI, DAR LA BAB PA STE, SHES RAB KYI SPOBS PA DANG LDAN PAR
GYUR PA

YIN NO; ;DRUG PA NI, YONGS SU RDZOGS PA STE, DRAN PA DANG LDAN
ZHING SPYOD PA LA MKHAS PA'I RANG BZHIN CAN YIN NO, ,BDUN PA NI,
MTHAR GYIS RGAS PA STE, CHOS KYI GZHUNG LUGS RAB TU

SHES PA YIN NO, ,BRGYAD PA NI, RGAS PAR GYUR PA STE, BYA BA MANG
PO RNAMS LA MTHU CHUNG BAR GYUR PA YIN NO, ,DGU PA NI, SHIN TU
RGAS PA STE, CI YANG MI NUS PA YIN NO, ,BCU PA NI, LO

BRGYA PA STE, 'CHI BA'I GNAS SKABS GANG YIN PA'O, ,DGA' BO, GNAS
SKABS CHEN PO DE DAG KYANG MDOR BSDUS TE BSTAN NA, 'DI LTAR ZLA
BA BZHI ZHING DUS GCIG TU BYAS NAS LO BRGYA LA

DUS SUM BRGYA YOD PAR 'GYUR TE, DPYID DANG, DBYAR DANG, DGUN GYI
DUS RE RE LA YANG DUS BRGYA BRGYA YOD PAS SO, ,LO GCIG LA ZLA BA
BCU GNYIS YOD PAS ZLA BA YANG BRGYA PHRAG BCU GNYIS

YOD PAR 'GYUR LA, DE YANG ZLA BA PHYED PHYED BGRANGS NA, ZLA BA
PHYED KYANG BRGYA PHRAG NYI SHU RTZA BZHI YOD PAR 'GYUR BAS DUS
GSUM POR RE LA YANG ZLA PHYED BRGYAD BRGYA BRGYAD BRGYA YOD PAS
MDOR

BSDUS NA, NYIN MTSAN SUM KHRI DRUG STONG DU 'TSO BAR 'GYUR RO,
,NYIN ZHAG GCIG LA LAN GNYIS SU ZA BAS MDOR BSDUS NA, ZAS NI, LAN
STONG PHRAG BDUN CU RTZA GNYIS ZA BAR 'GYUR TE,


@427A *, ,RKYEN GYIS BAR CHAD BYAS NAS MA ZOS PA'I GRANGS KYANG
DER GTOGS SO, ,ZAS MA ZOS PA'I RKYEN NI, 'DI LTA STE, KHROS NAS
MA ZOS PA DANG, SDUG BSNGAL

MYONG NAS MA ZOS PA DANG, BTZAL TE MA RNYED NAS MA ZOS PA DANG,
GNYID KYIS LOG NAS MA ZOS PA DANG, SDOM PA BLANGS PA DANG RTZE
BAS MYOS TE MA ZOS PA DANG, BREL TE MA ZOS PA STE,

ZOS PA DANG, MA ZOS PA GCIG TU BSDUS NA, GRANGS DE SNYED YOD DE,
MA'I NU ZHO 'THUNGS PA YANG GRANGS DER GTOGS SO, ,DE LTAR NA,
NGAS MI RNAMS KYI 'TSO BA'I TSE LO BRGYA PA'I LO DANG,

ZLA BA DANG, NYIN MTSAN DANG, BZA' BA DANG BTUNG BA ZOS PA DANG,
'THUNGS PA'I GRANGS YONGS SU RDZOGS PAR BSTAN PA YIN GYI, KHYOD
KYIS 'DI LA YONGS SU SKYO BA BSKYED PAR BYA'O, ,DGA' BO,

DE LTAR BTZAS SHING CHER SKYES PA'I LUS LA YANG NAD MANG PO 'DI
LTA STE, KLAD PA NA BA DANG, MIG NA BA DANG, RNA BA NA BA DANG,
SNA NA BA DANG, LCE NA BA DANG, SO NA BA DANG, LKOG MA NA BA
DANG,

SNYING NA BA DANG, LTO NA BA DANG, LAG PA NA BA DANG, RKANG PA
RNA BAS GNOD PA DANG, G-YAN PA DANG, MDZE DANG, SMYOS PA DANG,
SKRANGS PA DANG, LUD PA DANG, MKHRIS PA DANG, BAD KAN LA

SOGS PA NAD MANG PO RNAMS KYIS YAN LAG DANG, NYING LAG NA ZHING
SDUG BSNGAL MYONG BAR BYED DE, DGA' BO, MI'I LUS LA 'DI 'DRA BA'I
NAD KYI SDUG BSNGAL RNAM PA SNA TSOGS YOD


@427B DO; ;GZHAN YANG RLUNG NAD BRGYA RTZA GCIG DANG, MKHRIS PA'I
NAD BRGYA RTZA GCIG DANG, BAD KAN GYI NAD BRGYA RTZA GCIG DANG,
'DUS PA'I NAD BRGYA RTZA GCIG YOD PAS MDOR BSDUS NA, NAD BZHI
BRGYA RTZA BZHI

NANG GI LUS LAS SKYES PAR 'GYUR BAS, DGA' BO, LUS 'DI NI, 'BRAS
DANG 'DRA ZHING ZUG RNGU DANG 'DRA BAS NAD MANG PO LAS MNGON PAR
GRUB PA SKAD CIG TZAM DU YANG MI GNAS SHING SKAD CIG MAR 'GYUR

BA RANG BZHIN GYIS MI RTAG PA NYID DANG, SDUG BSNGAL PA DANG,
STONG PA DANG, BDAG MED PAR GYUR PA, 'CHI BA DANG NYE ZHING 'JIG
PAR 'GYUR BA'I CHOS CAN YID BRTAN DU MI RUNG BA YIN NO, ,DGA' BO,
'DI

LTAR SEMS CAN RNAMS NI, GZHAN YANG SKYE BA'I SDUG BSNGAL 'DI LTA
BU MYONG BAR 'GYUR TE, 'DI LTA STE, LAG PA BCAD PA DANG, RKANG BA
BCAD PA DANG, MIG PHYUNG BA DANG, RNA BA BCAD PA DANG, SNA BCAD

PA DANG, LCE BCAD PA DANG, MGO BCAD PA DANG, YAN LAG DANG, NYING
LAG BCAD PA'I SDUG BSNGAL DANG, GZHAN YANG GO RAR GZHUG PA DANG,
GAG SHING DANG, LCAG GIS BZHU BA DANG, BRDEG

PA DANG, BCING BA LA SOGS PA'I SDUG BSNGAL DANG, BKRES PA DANG,
SKOM PA DANG, NGAL BA'I SDUG BSNGAL DANG, GRANG BA DANG, TSA BA
DANG, RLUNG DANG, CHAR PA DANG, SBRANG BU MCHU RING DANG, SHA
SBRANG

DANG, GCAN GZAN DANG, SDIG SBRUL LA SOGS PA'I REG PA LAS BYUNG
BA'I SDUG BSNGAL RNAM PA SNA TSOGS TSAD MED DPAG TU MED PA BRJOD
KYIS MI RDZOGS PA DAG RJES SU MYONG BAR 'GYUR TE, SEMS


@428A *, ,CAN RNAMS NI, RTAG TU 'DI 'DRA BA'I SDUG BSNGAL MI BZAD
PA RTZUB PA YID DU MI 'ONG BA LA GNAS SHING RJES SU CHAGS PA DANG
BYING BAR GYUR PA YIN PAS, 'DOD PA RNAMS

NI; SDUG BSNGAL GYI RTZA BAR GYUR PA YIN YANG DE SPANG BAR BYA BA
YIN PAR MI SHES SHING, YANG YONGS SU GNYER BAR BYED PAS NYIN
MTSAN DU LUS DANG, SEMS YONGS SU GDUNG BA DANG, NAD

SREG CING TSIG PAR BYED PA LA YANG RGYUN CHAD PA MED DE, DE BZHIN
DU SKYE BA YANG SDUG BSNGAL YIN NO, ,RGA BA YANG SDUG BSNGAL YIN
NO, ,NA BA YANG SDUG BSNGAL YIN NO, ,'CHI BA YANG SDUG BSNGAL

YIN NO, ,SDUG PA DANG BRAL BA YANG SDUG BSNGAL YIN NO, ,MI SDUG
PA DANG PHRAD PA YANG SDUG BSNGAL YIN NO, ,GANG 'DOD PA BTZAL TE
MA RNYED PA YANG SDUG BSNGAL YIN NO, ,NYE BAR LEN PA'I PHUNG

PO LNGA YANG SDUG BSNGAL YIN NO, ,'GRO BA DANG, 'GRENG BA DANG,
'DUG PA DANG, NYAL BA'I SPYOD LAM BZHI PO DAG KYANG SDUG BSNGAL
YIN PAS GAL TE RTAG TU 'GRO ZHING 'GRENG BA DANG, 'DUG PA DANG,

NYAL BAR MA GYUR NA YANG SDUG BSNGAL MYONG ZHING BDE BA MED PAR
'GYUR RO, ,GAL TE RTAG TU 'GRENG ZHING 'GRO BA DANG, 'DUG PA
DANG, NYAL BAR GYUR TAM, GAL TE RTAG TU 'DUG LA, 'GRO BA DANG,

'GRENG BA DANG, NYAL BAR MA GYUR TAM, GAL TE RTAG TU NYAL LA,
'GRO BA DANG, 'GRENG BA DANG, 'DUG PAR MA GYUR NA YANG THAMS CAD
SDUG BSNGAL MI BZAD PA MYONG ZHING BDE BA THOB BAR MI 'GYUR


@428B BAS, DGA' BO, 'DI DAG THAMS CAD SDUG BSNGAL MA SPANGS PAS
SDUG BSNGAL YONGS SU GNYER BAS BYED PA YIN PAS, SDUG BSNGAL KHO
NA SKYE ZHING SDUG BSNGAL KHO NA 'GAG PAR 'GYUR BAS 'DU

BYED RNAMS KYI RGYU DANG RKYEN RGYUN CHAD PA MED PAR 'BYUNG BAR
'GYUR TE, DE BZHIN GSHEGS PAS 'DI DAG THUGS SU CHUD PA'I PHYIR
SEMS CAN RNAMS KYI 'KHOR BA'I CHOS 'DU BYED PA RNAMS MI

RTAG CING YANG DAG PA'I MTHAR PHYIN PA MA YIN PA, RNAM BAR 'GYUR
BA'I CHOS CAN, YID BRTAN DU MI RUNG BA YIN PAS CHOG SHES PA YONGS
SU BTZAL NAS SHIN TU SKYO BA BSKYED DE, NAN TAN BRTZON

'GRUS KYIS RNAM PAR GROL BA YONGS SU GNYER BAR BYA'O, ,ZHES
GSUNGS PA YIN NO, ,DGA' BO, BDE 'GROR SKYES PA'I SEMS CAN YANG
SKYE GNAS MI GTZANG BA DAG TU SDUG BSNGAL MI BZAD PA YANG

DAG PA MA YIN PA RNAM PA SNA TSOGS MYONG BA YANG BRJOD KYIS MI
RDZOGS NA, NGAN SONG GSUM PO YI DVAGS DANG, DUD 'GRO DANG, SEMS
CAN DMYAL BA PA'I SEMS CAN RNAMS KYIS MYONG BAR 'GYUR

BA'I SDUG BSNGAL MI BZAD PA, BZOD PAR DKA' BA YONGS SU RDZOGS PAR
BRJOD PA LTA SMOS KYANG CI DGOS,, ,,BAM PO GSUM PA STE, THA MA,
GZHAN YANG DGA' BO, MA'I

MNGAL DU 'JUG PA RNAM PA BZHI YOD DE, BZHI GANG ZHE NA, SEMS CAN
KHA CIG NI, YANG DAG PAR SHES BZHIN DU 'JUG ,YANG DAG PAR SHES
BZHIN DU GNAS, YANG DAG PAR SHES BZHIN DU


@429A *, ,'BYUNG BA YANG YOD, KHA CIG NI, YANG DAG PAR SHES BZHIN
DU 'JUG ,YANG DAG PAR SHES BZHIN DU GNAS LA, YANG DAG PAR MI SHES
BZHIN DU 'BYUNG BA YANG

YOD, KHA CIG NI, YANG DAG PAR SHES BZHIN DU 'JUG LA, YANG DAG PAR
MI SHES BZHIN DU GNAS SHING YANG DAG PAR MI SHES BZHIN DU 'BYUNG
BA YANG YOD, KHA CIG NI, YANG

DAG PAR MI SHES BZHIN DU 'JUG ,YANG DAG PAR MI SHES BZHIN DU
GNAS, YANG DAG PAR MI SHES BZHIN DU 'BYUNG BA YANG YOD DO, ,DE LA
SU ZHIG YANG DAG PAR SHES BZHIN DU

'JUG PA DANG, GNAS PA DANG, 'BYUNG BAR 'GYUR ZHE NA, 'DI LTAR 'DI
NA SO SO'I SKYE BO'I SEMS CAN KHA CIG NI, RANG BZHIN GYIS TSUL
KHRIMS SRUNG BA LA DGA' ZHING YANG

NAS YANG DU DGE BA'I PHYOGS LA GOMS PAR BYED PA DANG, DNGOS PO
MCHOG LA MOS SHING BSOD NAMS RNAMS MNGON PAR 'DU BYED PA DANG,
SHIN TU YANG DAG PAR SDOM PA DANG, RTAG

PAR DRANG POR SEMS SHING BAG MED PAR MI BYED PA DANG, SHES RAB
CHEN PO DANG LDAN PAS 'CHI KA'I DUS KYI TSE 'GYOD PA MED PAR SKYE
BA YANG DAG PAR LEN PA BYED PA RGYUN DU ZHUGS PA SKYE

BA LAN BDUN PA'AM, RIGS NAS RIGS SU SKYE BA'AM, LAN GCIG PHYIR
'ONG BA'AM, BAR CHAD GCIG PA DAG YIN TE, GANG ZAG DE DAG GIS
SNGAR DGE BA SPYAD PA'I PHYIR 'CHI KHA'I


@429B DUS KYI TSE SDUG BSNGAL NYE BAR 'ONGS SHING NA BA DANG TSA
BA NYAMS SU MYONG BAR GYUR KYANG SEMS LA G-YENG BA MED PAR YANG
DAG PAR DRAN BZHIN DU 'CHI BA'I DUS BYAS TE, YANG DAG PAR DRAN
BZHIN

DU MA'I MNGAL DU ZHUGS NAS CHOS RNAMS LAS KYI DBANG GIS SKYE BA
DANG, THAMS CAD RGYU DANG, RKYEN LAS SKYE BAR 'GYUR BAS, RTAG TU
BDUD KYI GNAS BYAS PAR GYUR TO, ,ZHES RAB TU

SHES SO, ,DGA' BO, LUS 'DI NI, MI GTZANG BA THAMS CAD KYI KHYIM
YIN PAS, RANG BZHIN GYIS RTAG PAR GNAS PA MA YIN PA DANG, GLEN
PA'I DNGOS PO YIN PAS RMONGS PA DAG

LA SLU BAR BYED PA YIN NO, ,SNYAM DU RIG PAR BYA'O, ,LUS 'DI NI,
RUS PA'I 'KHRUL 'KHOR RTZA RGYUS RNAMS PHAN TSUN 'BREL BA, BU GA
DANG GNAD RNAMS DOD PAR GYUR PA, SHA DANG,

TSIL DANG, RUS PA DANG, RKANG PHAN TSUN DKRIS SHING PAGS BAS
G-YOGS PA YIN YANG SKYON DU MA MTHONG BAS RAB TU GDUNGS PA'I PHUG
TU MI GTZANG BAS YONGS SU GANG BA, SKRA DANG,

SPU DANG, SEN PO DANG, SO'I GNAS SKABS PA DAD PA LA BDAG DANG
BDAG GIR BZUNG BA'I PHYIR RTAG TU RANG DBANG MED PAR KHRID PA,
RTAG TU MCHIL MA DANG, SNABS DANG, MI GTZANG BA DANG, KHA

CHU DANG, RDUL DANG, MKHRIS PA DANG, BAD KAN 'BYUNG ZHING, ZHAG
DANG, TSIL RUL ZHING MYAGS PA DANG, MKHAL MA DANG, MCHER PA DANG,
MCHIN PA DANG, GLO BA DANG, RGYU MA CHE PHRA MI GTZANG


@430A *, ,BAS GANG ZHING SKYUG BRO BA, SRIN BU'I RIGS MANG POS
KUN TU KHYAB PAR GANG BA, STENG DANG 'OG GI BU GA RNAMS SU RTAG
TU MI GTZANG BA 'DZAG PA, ZHU BA DANG MA ZHU

BA'I GNAS GNYIS PAGS PA SRAB MOS G-YOGS PAS 'DI NI, SNAM PHYI SA
DANG 'DRA BA YIN NO, ,SNYAM DU KHYOD KYIS SO SOR BRTAG PAR BYA'O,
,JI TZAM DU BZA' BA DANG, BCA' BA ZOS

'CHOS SHING BLAD PA NA MCHIL SNABS SU GYUR NAS MID PAR 'JUG CING
RKANG DANG KLAD PA PHAN TSUN 'DRES NAS LTO BAR 'BAB PAR 'GYUR TE,
'DI LTA STE, DPER NA, KHYI RUS PA SKAM PO

BLDAD PA LTA BUR GYUR PA YIN YANG YANG DAG PA MA YIN PA'I SEMS
KYIS ZHIM PA'I 'DU SHES SKYED PAR BYED PAS, ZAS RKED PAR PHYIN
NAS GYEN DU GLON PAR BYED KYANG SLAR MID PAR BYED DO, ,

DGA' BO, LUS 'DI NI, DANG PO MER MER PO DANG, NUR NUR PO DANG,
LTAR LTAR PO DANG, MKHRANG 'GYUR DANG, RKANG LAG 'GYUS PA MI
GTZANG BA'I DNGOS PO CHER SKYES NAS BYIS PA'I TSE 'KHOR

BAR GYUR PA NAS RGAS PA'I BAR DU 'KHOR ZHING BCANG BAR GYUR PA
NI, 'DI LTA STE, DPER NA, MUN PA'I G-YANG SA DANG 'DRA'O, ,KHRON
PA MNAM PO DANG 'DRA BAR RTAG TU LAN TSVA DANG, BSKA BA DANG,

TSA BA DANG, SKYUR BA LA SOGS PA'I ZAS KYI ROS YONGS SU GSOS PA,
GZHAN YANG MA'I MNGAL GYI MES LUS KYI DBANG PO RAB TU BTZOS PA,
MI GTZANG BA'I SNOD DU RTAG PAR RAB TU GDUNG BA'I


@430B SDUG BSNGAL MYONG BAR 'GYUR BA GAL TE MA 'GRENG NGAM, 'DUG
BA'AM, NYAL BAR GYUR PA NA BCING BA LNGAS BCINGS PA'AM, MES
GDUNGS PA BZHIN SHIN TU BZOD PAR DKA' BA'I SDUG BSNGAL

MYONG BAR 'GYUR BAS DPE BYAR YANG MI NUS SO, ,DGA' BO, MNGAL NA
GNAS PA DE DE LTAR MI GTZANG BA'I 'DAM DU GNAS SHING SDUG BSNGAL
MANG POS NYON MONGS PAR 'GYUR MOD KYI, 'ON

KYANG DBANG PO RNO BA'I PHYIR SEMS G-YENG BAR MI 'GYUR RO, ,GZHAN
YANG SEMS CAN BSOD NAMS CHUNG BA KHA CIG NI, MA'I MNGAL NA 'PHRED
DU NYAL BA'AM, LOG PAR 'DUG PAR YANG 'GYUR TE,

DE YANG SNGON GYI LAS KYI RGYU DANG RKYEN GYI STOBS KYI PHYIR
RAM, YANG NA MAS KHA ZAS MA SNYOMS PA SHIN TU GRANG BA'AM, SHIN
TU TSA BA'AM, SHIN TU SKYUR BA'AM, SHIN TU MNGAR BA'AM, SHIN TU

KHA BA ZOS PA'I PHYIR RAM, YANG NA TSAD LAS 'DAS PAR SKOM 'THUNGS
SAM, 'DOD CHAGS MANG DU SPYAD DAM, NAD BU CAN DU GYUR TAM, MYA
NGAN MANG POS NON TAM, BRDEG 'CHOS SAM, BRDEGS

PAR GYUR NA YANG RKYEN 'DI DAG GI DBANG GIS MA'I LUS KYANG YONGS
SU GDUNG BAR 'GYUR LA, MA'I LUS YONGS SU GDUNGS PAR GYUR PA'I
PHYIR MNGAL NA GNAS PA YANG YONGS SU GDUNG BAR 'GYUR

RO; ;YONGS SU GDUNGS PAR GYUR PA'I PHYIR NA SDUG BSNGAL MANG PO
MYONG BAR 'GYUR RO, ,SDUG BSNGAL MANG PO MYONG BAR 'GYUR BA'I
PHYIR NA G-YO BAR 'GYUR RO, ,G-YOS PAR GYUR PA'I PHYIR NA LUS


@431A *, ,LOG PAR 'PHRED DU NYAL ZHING 'BYUNG BAR MI NUS PA LA
BUD MED MKHAS PAS MAR RAM, 'BRU MAR GYIS LAG PA BSKUS NAS MA'I
MNGAL DU 'JUG STE, BAGS

KYIS BAGS KYIS MNGAL LA MYANGS NAS SNGAR JI LTAR GNAS PA BZHIN
'JOG PAR BYED PAS, LAG PAS REG PAR GYUR PA NA MNGAL NA GNAS PA DE
SDUG BSNGAL CHEN PO MI BZAD PA DAG MYONG BAR

'GYUR TE, DGA' BO, 'DI LTA STE, DPER NA, KHYE'U'AM BU MO SHIN TU
GZHON PA'I LUS LA LA LA ZHIG GIS MTSON RNON POS BAGS PA DANG SHA
BCAD NAS DE'I STENG DU THAL BAS GTOR NA, DE'I

RKYEN GYIS SDUG BSNGAL CHEN PO MYONG BAR 'GYUR BA DE BZHIN DU
MNGAL NA GNAS PA'I SDUG BSNGAL MI BZAD PA RTZUB PA YANG DE DANG
'DRA STE, DE LTA BU'I SDUG BSNGAL MYONG BAR GYUR KYANG DBANG PO
MCHOG

TU RNO BA'I PHYIR YANG DAG PA'I DRAN PA DANG LDAN PAS, RNAM PAR
G-YENG BAR MI 'GYUR TE, DGA' BO, DE LTAR NA MNGAL NA GNAS PA DE
MA'I MNGAL NA GNAS PA'I TSE DE LTA BU'I SDUG BSNGAL MYONG BAR

'GYUR RO, ,GZHAN YANG BTZAS SU NYE BA'I TSE NA SDUG BSNGAL DANG
BCAS BZHIN DU 'BYUNG BAR 'GYUR TE, LAS KYI RLUNG GI DBANG GIS
DE'I LAG PA BSNOL NAS YAN LAG DANG NYING LAG BCUM STE

SDUG BSNGAL CHEN PO MI BZAD PA MYONG NAS MA'I MNGAL NAS BYUNG BAR
GYUR BAS LUS KYI YAN LAG THAMS CAD SNGON POR 'GYUR TE, 'DI LTA
STE, DPER NA, GSAR DU SKRANGS PA LA REG PAR MI


@431B BZOD PA BZHIN DU BKRES SKOM GYIS GDUNGS PA DANG SNYING
'PHYANG ZHING GDUNG BA DANG BCAS BZHIN DU LAS KYI RLUNG GI RGYU
DANG RKYEN GYIS BUS NAS MNGAL NAS 'BYUNG BAR 'GYUR RO, ,MNGAL NAS
BYUNG NAS

KYANG PHYI ROL GYI RLUNG GIS REG PAR GYUR PA NA 'DI LTA STE, DPER
NA, MTSON GYIS BCAD NAS THAL BAS BSKUS PA JI LTA BA BZHIN DU
'GYUR RO, ,LAG PA DANG GOS KYIS REG PAR GYUR BA'I TSE NA

YANG THAMS CAD DU SDUG BSNGAL MI BZAD PA MYONG BAR 'GYUR TE, DE
LTA BU'I SDUG BSNGAL MYONG BAR GYUR KYANG DBANG PO RAB TU RNO
BA'I PHYIR YANG DAG PA'I DRAN PA DANG LDAN PAS RNAM PAR G-YENG
BAR MI

'GYUR TE, MA'I MNGAL DU SHES BZHIN DU 'JUG PA DANG, GNAS PA DANG,
'BYUNG BA THAMS CAD KYANG SDUG BSNGAL BA YIN NA, DGA' BO, MKHAS
PA SU ZHIG 'DI 'DRA BA'I MNGAL DU 'JUG

PA LA MOS PAR BYED, DGA' BO, DE LA SU ZHIG MA'I MNGAL DU YANG DAG
PAR SHES BZHIN DU 'JUG CING GNAS LA, YANG DAG PAR MI SHES BZHIN
DU 'BYUNG BAR 'GYUR ZHE NA, DGA' BO, JI LTAR

'DI NA SO SO'I SKYE BO'I SEMS CAN KHA CIG NI, RANG BZHIN GYIS
TSUL KHRIMS SRUNG BA LA DGA' ZHING YANG DANG YANG DU DGE BA'I
PHYOGS LA GOMS PAR BYED PA DANG, RTAG TU DNGOS PO MCHOG LA MOS

SHING BSOD NAMS MNGON PAR 'DU BYED PA DANG, DE'I SEMS DRANG ZHING
BAG MED PAR MI BYED PA DANG, SHES RAB CHUNG NGU DANG LDAN PAS
'CHI KHA'I DUS KYI TSE 'GYOD PA MED PAR 'GYUR PA RGYUN DU ZHUGS


@432A *, ,PA SKYE BA LAN BDUN PA'AM, RIGS NAS RIGS SU SKYE BA'AM,
LAN GCIG PHYIR 'ONG BA'AM, BAR CHAD GCIG PA DAG YIN TE, GANG ZAG
DE DAG GIS SNGAR DGE BA

SPYAD PAS 'CHI KHA'I DUS KYI TSE SDUG BSNGAL NYE BAR 'ONGS SHING
NA BA DANG TSA BA NYAMS SU MYONG BAR GYUR KYANG SEMS LA G-YENG BA
MED PAR YANG DAG PAR DRAN BZHIN DU MA'I MNGAL DU ZHUGS NAS

CHOS RNAMS LAS KYI DBANG GIS SKYE BA DANG, THAMS CAD RGYU DANG
RKYEN LAS SKYE BAR RAB TU SHES SO, ,ZHES BYA BA NAS MA'I MNGAL
NAS BYUNG NAS ZHES BYA BA'I BAR DU YANG SNGA MA BZHIN DU RGYAS
PAR SBYAR

TE, DE LTA BU'I SDUG BSNGAL MI BZAD PA TSA ZHING RTZUB PA RNAMS
MYONG BAR GYUR KYANG DBANG PO 'BRING DANG LDAN PA'I PHYIR YANG
DAG PAR SHES BZHIN DU 'JUG CING GNAS LA YANG DAG PAR MI SHES

BZHIN DU 'BYUNG BAR 'GYUR TE, MKHAS PA SU ZHIG 'DI 'DRA BA'I
MNGAL DU 'JUG PA LA MOS PAR BYED CES BYA BA'I BAR DU YANG SNGA MA
BZHIN DU RGYAS PAR SBYAR RO, ,DGA' BO, SU ZHIG YANG DAG

PAR SHES BZHIN DU MA'I MNGAL DU 'JUG LA YANG DAG PAR MI SHES
BZHIN DU GNAS SHING 'BYUNG BAR BYED CE NA, DGA' BO, 'DI LTAR 'DI
NA SO SO'I SKYE BO'I SEMS CAN KHA CIG NI, RANG

BZHIN GYIS TSUL KHRIMS SRUNG BA LA DGA' ZHING YANG NAS YANG DU
DGE BA'I PHYOGS LA GOMS PAR BYED PA DANG, RTAG TU DNGOS PO MCHOG
LA MOS SHING BSOD NAMS MNGON PAR 'DU BYED


@432B PA ZHES BYA BA NAS 'CHI KHA'I DUS KYI TSE 'GYOD PA MED PAR
GYUR PA RGYUN DU ZHUGS PA SKYE BA LAN BDUN PA ZHES BYA BA LA SOGS
PA'I BAR DU YANG SNGA MA BZHIN DU RGYAS PAR SBYAR TE, 'CHI KHA'I
DUS KYI TSE SDUG

BSNGAL NYE BAR 'ONGS SHING NA BA DANG TSA BA NYAMS SU MYONG BAR
GYUR KYANG SEMS LA G-YENG BA MED PAR YANG DAG PAR DRAN BZHIN DU
MA'I MNGAL DU 'JUG PAR BYED DE, ,DBANG PO RNON PO MA YIN PA'I
PHYIR

SHES BZHIN DU MNGAL DU 'JUG PAR BYED KYANG MI SHES BZHIN DU GNAS
SHING 'BYUNG BAR BYED DO, ,MKHAS PA SU ZHIG 'DI 'DRA BA'I MNGAL
DU 'JUG PA LA MOS PAR BYED CES BYA BA LA SOGS PA

YANG SNGA MA BZHIN DU RGYAS PAR SBYAR RO, ,DGA' BO, SU ZHIG YANG
DAG PAR MI SHES BZHIN DU 'JUG PA DANG, GNAS PA DANG, 'BYUNG BAR
BYED CE NA, JI LTAR 'DI NA SO SO SKYE BO'I SEMS CAN

KHA CIG TSUL KHRIMS YONGS SU DAG PA 'BRAL BA LA DGA' ZHING DGE
BA'I PHYOGS SGRUB PAR MI BYED PA, RTAG TU DNGOS PO NGAN PA LA MOS
SHING SDIG PA RNAMS SPYOD PA, SEMS KYI RANG BZHIN MI

DRANG ZHING BAG MED PA MANG BA, SHES RAB DANG MI LDAN PA DAG
LONGS SPYOD LA MNGON PAR ZHEN CING SER SNA BYAS PA DANG, RTAG TU
LAG PA BSKUMS NAS GZHAN DAG LA RKYONG ZHING GTONG BAR MI BYED PA

DANG, RTAG TU RE BA DANG BCAS SHING SEMS RAB TU DUL BAR MA GYUR
BA DANG, LA BA DANG SPYOD PA PHYIN CI LOG TU GYUR BAS 'CHI KHA'I
DUS KYI TSE 'GYOD PA DANG BCAS SHING SDIG PA MI DGE BA'I LAS


@433A *, ,RNAMS MNGON DU GYUR PAS, 'CHI KHA'I DUS KYI TSE SDUG
BSNGAL MI BZAD PA DANG, TSA BA DANG, RTZUB PA DANG, YID DU MI
'ONG BA DAG GIS RAB TU GZIR ZHING DE'I SEMS

RNAM PAR G-YENG BAR BYED PAS SDUG BSNGAL GYI DBANG GIS BDAG NI,
SU ZHIG ,GANG NAS 'DIR 'ONGS, DA GANG DU 'GRO BAR 'GYUR ZHES RAB
TU MI SHES PAS, DGA' BO, 'DI NI,

DUS GSUM DU YANG DAG PAR SHES BZHIN MED PA ZHES BYA BA STE, RGYAS
PAR GONG MA BZHIN DU SBYAR RO, ,DGA' BO, SEMS CAN DE DAG MIR
SKYES NAS DE LTA BU'I SDUG BSNGAL TSAD MED PA DANG

LDAN PAR 'GYUR MOD KYI, 'ON KYANG DE DAG NI, GNAS MCHOG TU GYUR
PA YIN PAS BSKAL BA BYE BA BRGYA STONG TSAD MED PA SNYED DU YANG
MI'I LUS SHIN TU RNYED PAR DKA' BA YIN NO, ,GAL TE

MTHO RIS SU SKYES PAR GYUR NA YANG RTAG TU LTUNG BAS 'JIGS PAS
SDUG PA DANG BRAL BA'I SDUG BSNGAL DANG LDAN TE, 'CHI BA'I DUS
KYI TSE LHA GZHAN RNAMS KYI 'DI SKAD DU, KHYOD BDE 'GRO'I

'JIG RTEN DU SKYE BAR GYUR CIG ,BDE 'GRO'I 'JIG RTEN GANG ZHE NA,
'DI LTA STE, DE NI, MI'I 'GRO BA GANG YIN PA'O, ,ZHES ZER BAS,
MI'I 'GRO BA NI, SHIN TU RNYED PAR DKA' BA YIN LA,

KHOM PA DANG LDAN PA NI, DE BAS KYANG CHES SHIN TU RNYED PAR DGA'
BA'O, ,NGAN 'GRO GANG ZHE NA, 'DI LTA STE, NGAN SONG GSUM PO DAG
GANG YIN PA'O, ,SEMS CAN DMYAL BA'I 'GRO BA NI, RTAG


@433B TU SDUG BSNGAL MI BZAD PA SHIN TU YID DU MI 'ONG BA'AM, RAB
TU TSA ZHING RTZUB PA DAG MYONG BAR 'GYUR BAS DPE BYAR YANG MI
NUS SO, ,YID DVAGS KYI 'GRO BA NI, RANG BZHIN GYIS ZHE SDANG MANG
BA,

RAB TU MNYEN CING DUL BA'I SEMS MED PA, G-YO SGYU DANG BCAS PA,
GSOD CING GNOD PAR BYED PA, LAG PA KHRAG GIS BSKUS PA, BYAMS PA
DANG SNYING RJE MED PA, BYAD BZHIN MI SDUG PA,

MTHONG NA 'JIGS SU RUNG BA, GAL TE MI DANG NYE BAR 'GYUR NA YANG
BKRES PA DANG SKOM PA'I SDUG BSNGAL MYONG BAR BYED PAS, RTAG PAR
SGRIB PA DANG BCAS SHING THOGS PA DANG BCAS PA YIN

NO, ,DUD 'GRO'I SKYE GNAS KYI 'GRO BA NI, TSAD MED DPAG TU MED
DE, DON GYI SPYOD PA DANG MI LDAN PA, BSOD NAMS KYI SPYOD PA DANG
MI LDAN PA, CHOS KYI SPYOD PA DANG MI LDAN PA, DGE BA'I SPYOD PA

DANG MI LDAN PA, DRANG PO'I SPYOD PA DANG MI LDAN PA, PHAN TSUN
GCIG LA GCIG ZA BA DANG, MTHU DANG LDAN PA RNAMS MTHU CHUNG BA
DAG LA ZA BAR BYED PA DAG YIN NO, ,DUD 'GRO'I SKYE GNAS KHA CIG
NI,

MUN PAR SKYES, MUN PAR RGAS, MUN PAR 'CHI BA'I DUS BYED CING, MI
GTZANG BA'I GNAS GCIN SKYAG GI NANG DU GNAS NAS RES 'GA' SNANG BA
DANG BCAS PA YANG YOD DE, 'DI LTA STE, PHYE MA

LEB DANG, SBRANG MA DANG, SRO SHIG DANG, TRE LA TA LTA BU RNAMS
SO, ,GZHAN YANG RTAG PAR MUN PA'I NANG DU SKYES, MUN PA'I NANG DU
RGAS PAR GYUR PA TSAD MED DPAG TU MED PA DAG YOD DE, DE NI, TSE


@434A *, ,RABS SNGA MA LA MIR GYUR PA NA GLEN ZHING GTI MUG BAS
CHOS YANG DAG PAR MA MNYAN PA, LUS DANG, NGAG DANG, YID THAL
RANGS SU GTONG ZHING 'DOD PA LNGA LA MNGON

PAR ZHEN PAR GYUR PA, SDIG PA MI DGE BA'I LAS MANG PO MNGON PAR
'DUS BYAS PAS DE'I RIGS SU SKYES NAS GLEN ZHING RMONGS PA'I SDUG
BSNGAL MYONG BAR 'GYUR BA DAG YIN NO, ,DGA' BO

GZHAN YANG DUD 'GRO'I SKYE GNAS PA'I SEMS CAN CHU'I NANG DU SKYES
NAS CHU'I NANG DU RGAS, CHU'I NANG DU DUS BYED PAR 'GYUR BA TSAD
MED DPAG TU MED PA DAG YOD DE, 'DI LTA STE, NYA DANG,

RUS SBAL DANG, SBAL PA DANG, SBAL PA DKAR PO DANG, BA LU KA LTA
BU RNAMS TE, THAMS CAD KYANG TSE RABS SNGA MA LA LUS DANG, NGAG
DANG, YID KYI LAS MI DGE BA'I DBANG GIS ZHES BYA BA LA

SOGS PA YANG GONG MA BZHIN DU RGYAS PAR SBYAR RO, ,DGA' BO, GZHAN
YANG DUD 'GRO'I SKYE GNAS PA'I SEMS CAN BSHANG BA DANG, GCI BA'I
DRI TSOR NA MYUR DU DER SONG NAS BZA' BA DANG,

BTUNG BAR BYED PA TSAD MED DPAG TU MED PA SNYED YOD DE, 'DI LTA
STE, PHAG DANG, LUG DANG, KHYIM BYA DANG, KHYI DANG, WA DANG, BYA
RGOD DANG, BYA ROG DANG, SBRANG BU DANG, SBUR PA DANG, GCAN

GZAN RNAMS TE, THAMS CAD KYANG TSE RABS SNGA MA'I SDIG PA MI DGE
BA'I LAS KYI DBANG GIS DE LTA BU'I RNAM PAR SMIN PA MYONG BAR
'GYUR RO, ,DGA' BO, GZHAN YANG DUD 'GRO'I SKYE GNAS


@434B PA RTAG TU RTZA DANG, SHING DANG, MI GTZANG BA'I DNGOS PO
RNAMS ZA ZHING 'THUNG BAR BYED TSAD MED DPAG TU MED PA SNYED YOD
DE, 'DI LTA STE, GLANG PO CHE DANG, RTA DANG, RNGA MO DANG, BA
LANG DANG,

BONG BU DANG, DRE'U LA SOGS PA LTA BU RNAMS TE DE DAG THAMS CAD
KYANG TSE RABS SNGA MA'I LAS MI DGE BA'I DBANG GIS JI SRID 'TSO'I
BAR DU DE LTA BU'I RNAM PAR SMIN PA MYONG BAR 'GYUR RO, ,GZHAN

YANG DGA' BO, KYE MA KYI HUD SRID PA'I 'KHOR BA'I RGYA MTSO 'DI
NI, 'BAR BA, RAB TU 'BAR BA, MCHOG TU 'BAR BA, SHIN TU MCHOG TU
'BAR BA YIN PAS, SEMS CAN 'GA' TZAM YANG

DES MA BSREGS SHING MA BTZOS PA MED DE, DE YANG MIG DANG, RNA BA
DANG, SNA DANG, LCE DANG, LUS DANG, YID KYI ME RAB TU 'BAR BA'I
'DOD PAS MNGON DU SNANG BA'I YUL GZUGS DANG, SGRA

DANG, DRI DANG, RO DANG, REG BYA DANG, CHOS YONGS SU GNYER BA'I
DBANG GIS DE LTAR GYUR BA YIN NO, ,DGA' BO, 'BAR, RAB TU 'BAR BAR
BYED PA'I ME GANG ZHE NA, 'DI LTA STE, 'DOD

CHAGS DANG, ZHE SDANG DANG, GTI MUG GI ME DANG, SKYE BA DANG, RGA
BA DANG, NA BA DANG, 'CHI BA'I ME DANG, MYA NGAN DANG, SMRE
SNGAGS 'DON PA DANG, SDUG BSNGAL BA DANG, YID MI BDE BA DANG,

'KHRUG PA'I ME DAG GIS RTAG TU BSREGS SHING 'BAR BAR BYED PAS
'GA' TZAM YANG DE LAS THAR PA MED DO, ,DGA' BO, LE LO LA RAB TU
GNAS PA DAG NI, SDUG BSNGAL MANG PO MYONG ZHING


@435A *, ,NYON MONGS PAS KUN TU DKRIS NAS SDIG PA MI DGE BA'I
CHOS MNGON PAR 'DU BYAS PAS 'KHOR BAR 'KHOR YANG NYE BAR ZHI
ZHING RGYUN CHAD PAR MI 'GYUR RO, ,

BRTZON 'GRUS BRTZAMS PA GANG YIN PA DE DAG NI, BDE BA MANG DU
MYOS ZHING BRTUL BA'I SEMS SKYED PAR BYED PAS NYON MONGS PA YONGS
SU BSAL NAS DGE BA'I CHOS SGOM PA'I RAB TU BRTZON

PA MI GTONG BA LA RGYUN 'CHAD PA MED DO, ,DE LTA BAS NA, DENG
KHYOD KYI LUS 'DI'I PAGS PA DANG, SHA DANG, CHU BA DANG, RUS PA
DANG, KHRAG DANG, RTZA RGYUS DANG, RKANG RNAMS NI, RING POR MI

THOGS PAR GYES SHING 'JIG PAR 'GYUR RO, ,SNYAM DU SO SOR BRTAGS
NAS RTAG PAR SEMS RTZE GCIG TU LE LO MI BYED PAR MNGON SUM DU MA
BYAS PA MNGON SUM DU BYA BA'I PHYIR NAN TAN BRTZON

'GRUS KYIS DE LTAR BSLAB PAR BYA'O, ,DGA' BO, NGA NI, 'JIG RTEN
PA RNAMS DANG RTZOD PAR MI BYED NA, 'ON KYANG 'JIG RTEN PA RNAMS
NI, NAN GYIS NGA DANG RTZOD PAR BYED DO, ,DE CI'I PHYIR ZHE NA,

GANG CHOS SHES PA RNAMS NI, GZHAN DANG RTZOD PAR MI BYED DE,
,BDAG DANG BDAG GIR 'DZIN PA DANG BRAL BA YIN NA, SU DANG LHAN
CIG RTZOD PAR BYED, 'ON KYANG MTHONG BA DANG SHES PA MED PA

DAG YANG DAG PA MA YIN PA'I 'DZIN PA BSKYED PAR BYED PA'I PHYIR
NGAS YANG DAG PAR MNGON PAR RDZOGS PAR SANGS RGYAS NAS 'DI SKAD
DU NGAS NI, CHOS RNAMS GANG YANG MI SHES PA MED DO, ,ZHES


@435B SMRAS PA YIN TE, DGA' BO, NGAS DE SKAD SMRAS PA DE LA THA
DAD DU GYUR PA YOD DAM, DGA' BOS GSOL BA, BCOM LDAN 'DAS, DE NI,
MA MCHIS TE, DE BZHIN GSHEGS PAS DE SKAD GSUNGS PA LA

GZHAN DU 'GYUR BA MA MCHIS SO, ,BCOM LDAN 'DAS KYIS BKA' STZAL
PA, LEGS SO, ,LEGS SO, DGA' BO, DE BZHIN GSHEGS PA'I GSUNGS LA
GDON MI ZA BAR THA DAD DU GYUR PA MED

PAS DE BZHIN GSHEGS PA NI, YANG DAG PAR GSUNG BA, BDEN PAR GSUNG
BA, DE BZHIN NYID DU GSUNG BA, THA MI DAD PAR GSUNG BA, SLU BA
MED PAR GSUNG BA, 'JIG RTEN PA RNAMS LA YUN

RING POR PHAN PA DANG, BDE BA DANG, PHAN YON CHEN PO THOB PAR
MDZAD PA, LAM MKHYEN PA, LAM RIG PA, LAM STON PA, LAM 'BYED PA,
LAM 'DREN PA, DE BZHIN GSHEGS PA DGRA BCOM

PA YANG DAG PAR RDZOGS PA'I SANGS RGYAS RIG PA DANG ZHABS SU LDAN
PA, BDE BAR GSHEGS PA, 'JIG RTEN MKHYEN PA, BLA NA MED PA, SKYES
BU 'DUL BA'I KHA LO SGYUR BA, LHA DANG MI RNAMS KYI

STON PA SANGS RGYAS BCOM LDAN 'DAS SU GYUR PA YIN NO, ,'JIG RTEN
PA RNAMS NI, SHES PA MED PA, MNGON PAR YID CHES PA MED PA, RTAG
PAR DBANG PO RNAMS KYI BRAN BYED PA, LAG MTHIL

NA YOD PA KHO NA MTHONG ZHING, DON CHEN PO LA MI LTA BA, SLA BA'I
DNGOS PO MI BSGRUB PAR GANG BYA DKA' BA RGYUN DU BYED PA YIN NO,
,DGA' BO, SHES RAB DANG LDAN PA'I SPYOD YUL 'DI LTAR RE ZHIG ZHOG


@436A *, ,LA, DENG KHYOD KYIS SHA'I MIG GIS LTA BAS SHES PA DANG,
MTHONG BA JI SNYED PA DAG YANG DAG PA MA YIN PAR SO SOR BRTAGS
NA, DE NYID RNAM PAR THAR PA ZHES

BYA BAS, DGA' BO, KHYOD NGA LA DAD PA'I PHYIR MI 'GRO ZHIG ,NGA
LA 'DUN PA'I PHYIR 'BRANG BAR MA BYED CIG ,NGA'I TSIG LA RTON PAR
MA BYED CIG ,NGA'I MTSAN MA LA RTOG PAR MA BYED CIG ,DGE

SBYONG GI LTA BA DANG SHES PA'I RJES SU MA 'BRANG ZHIG ,DGE
SBYONG LA GUS PAR MA SKYED CIG ,'DI SKAD DU DGE SBYONG GOO TA MA
NI, BDAG GI STON PA CHEN PO YIN NO, ,ZHES MA ZER BAR NGAS MNGON

PAR RDZOGS PAR SANGS RGYAS PA'I CHOS GANG YIN PA DE GCIG PU DBEN
PAR SONG LA YID LA BSAM STE 'JAL BAR GYIS SHIG ,SO SOR RTOGS SHIG
,RTAG PAR MANG DU SGOMS SHIG ,SEMS

RTZE GCIG TU CHOS RNAMS SO SOR BRTAGS TE, CHOS DE DAG LAS SGOM
PA'I 'DU SHES YONGS SU RDZOGS PAR BYAS TE, YANG DAG PA'I DRAN PA
LA GNAS NAS BDAG NYID KYIS GLING BYOS SHIG

BDAG NYID KYI GNAS DANG, SKYABS BYOS SHIG ,CHOS KYIS GLING BYOS
SHIG ,CHOS KYIS GNAS DANG, SKYABS BYOS SHIG DANG, DE LAS GZHAN
PA'I GLING DANG, GNAS DANG, SKYABS MED DO, ,

DGA' BO, JI LTAR NA DGE SLONG BDAG NYID GLING DU GYUR PA DANG,
BDAG NYID GNAS DANG, SKYABS SU GYUR PA DANG, CHOS KYI GLING DU
GYUR PA DANG, CHOS KYI GNAS DANG, SKYABS SU GYUR CING, DE


@436B LAS GZHAN PA'I GLING DANG, DE LAS GZHAN PA'I GNAS DANG,
SKYABS MED PAR GYUR PA YIN ZHE NA, DGA' BO, 'DI LTAR DGE SLONG LA
LA ZHIG BDAG NYID KYIS NANG GI LUS LA LUS KYE RJES SU LTA

BA LA RAB TU GNAS NAS BRTZON 'GRUS KYI DRAN PA RTZE GCIG TU BYAS
PAS YANG DAG PA'I SHES PA THOB NAS 'JIG RTEN PA'I KHONG KHRO BA
JI SNYED PA DAG RTAG TU YID LA SEMS SHING RAB TU DUL BAR GYUR BA

GANG YIN PA DE NI, NANG GI LUS LA LUS KYI RJES SU LTA BA ZHES BYA
STE, GANG GIS PHYI ROL GYI LUS DANG, NANG DANG PHYI ROL GNYIS
KA'I LUS LA RJES SU LTA BA YANG DE BZHIN NO, ,DGA' BO, DE'I 'OG
TU

KUN 'BYUNG BA'I CHOS LA LUS SU BLTAS NAS RAB TU GNAS PA DANG,
'GOG PA'I CHOS SU BLTAS NAS RAB TU GNAS PAR BYED LA, GZHAN YANG
KUN 'BYUNG BA DANG, 'GOG PA'I CHOS GNYIS LA LUS KYI

RJES SU LTA ZHING GNAS PAR BYED PA NYID KYIS LUS 'DI LA YANG DAG
PAR DRAN PAR BYED PAS RES 'GA' NI, SHES PA KHO NA DANG LDAN PAR
'GYUR, RES 'GA' NI, MTHONG BA KHO NA DANG LDAN PAR 'GYUR,

RES 'GA' NI, DRAN PA KHO NA DANG LDAN PAR 'GYUR ZHING RTEN PA MED
PAR GNAS PAR 'GYUR BAS, 'JIG RTEN LA 'DI LA BLANG BAR BYA BA CI
YANG MED PAR RAB TU SHES PAR 'GYUR TE, DE LTAR NA DGA'

BO, 'DI NI, DGE SLONG BDAG NYID KYIS NANG GI LUS LA LUS KYI RJES
SU LTA BA LA GNAS PA ZHES BYA STE, PHYI ROL GYI LUS DANG, NANG
DANG PHYI ROL GNYIS KA'I LUS LA LTA BA YANG DE BZHIN NO, ,DE'I
'OG


@437A *, ,TU NANG GI TSOR BA DANG, PHYI ROL GYI TSOR BA DANG,
NANG DANG PHYI ROL GNYIS KA'I TSOR BAR LTA BA LA RAB TU GNAS PA
DANG, NANG GI SEMS DANG, PHYI ROL GYI SEMS DANG, NANG

DANG PHYI ROL GNYIS KA'I SEMS SU LTA BA LA GNAS PA DANG, NANG GI
CHOS DANG, PHYI ROL GYI CHOS DANG, NANG DANG PHYI ROL GNYIS KA'I
CHOS SU LTA BA LA RAB TU GNAS NAS BRTZON 'GRUS KYIS DRAN PA RTZE

GCIG TU BYAS PAS YANG DAG PA'I SHES PA THOB NAS 'JIG RTEN PA'I
KHONG KHRO BA'I SNYED PA DAG RTAG TU YID LA MI SEMS SHING RAB TU
DUL BAR GYUR NAS KUN 'BYUNG BA'I CHOS SU BLTAS NAS

RAB TU GNAS PA DANG, 'GOG PA'I CHOS SU BLTAS NAS RAB TU GNAS PAR
YANG BYED LA, GZHAN YANG KUN 'BYUNG BA DANG, 'GOG PA'I CHOS GNYIS
LA CHOS SU BLTAS NAS RAB TU GNAS

PAR BYED PA NYID KYIS LUS 'DI NYID LA YANG DAG PAR DRAN PAR BYED
PAS RES 'GA' NI, SHES PA KHO NA DANG LDAN PAR 'GYUR, RES 'GA' NI,
MTHONG BA KHO NA DANG LDAN PAR 'GYUR, RES

'GA' NI, DRAN PA KHO NA DANG LDAN PAR 'GYUR BAS, 'JIG RTEN 'DI LA
BLANG PAR BYA BA CI YANG MED PAR RAB TU SHES PAR 'GYUR TE, DE
LTAR NA, DGA' BO, ,'DI NI, DGE SLONG BDAG

NYID GLING DU GYUR PA DANG, BDAG NYID GNAS DANG SKYABS SU GYUR PA
DANG, CHOS GLING DU GYUR PA DANG, CHOS GNAS DANG SKYABS SU GYUR
CING, DE LAS GZHAN PA'I GLING MED PA DANG, DE LAS


@437B GZHAN PA'I GNAS DANG SKYABS MED PA ZHES BYA'O, ,DGA' BO,
SKYES BU RANG BZHIN DRANG ZHING G-YO SGYU SPANGS PA GANG LA LA
ZHIG SNGA DRO'I DUS KYI TSE NGA'I THAD DU 'ONGS PA LA NGAS DBANG
PO JI LTA BA BZHIN

DU DGE BA'I CHOS DE LA RJES SU BSTAN NAS DE PHYI DRO'I DUS KYI
TSE BDAG NYID THOB PA DANG LDAN PA SMRA BAR GYUR LA, PHYI DRO'I
DUS KYI TSE CHOS RJES SU BSTAN PA YANG BDAG NYID THOB PA DANG
LDAN PAR SMRA BAR BYED

PAS NA DGA' BO, NGAS LEGS PAR BSTAN PA'I CHOS NI, MTHONG BA'I
CHOS LA MNGON SUM DU RTOGS PA, RAB TU GDUNG BA SEL BAR BYED PA,
DUS DANG DBANG PO DANG RAB TU 'TSAM PAR 'GYUR

PA THABS DANG LDAN PA RANG GIS RIG PA'I CHOS LEGS PAR SKYOB PAR
BYED PA YIN PAS, GANG GIS NGA'I MNGON SUM DU CHOS BSTAN PA THOS
PAR GYUR NA, MYA NGAN LAS 'DAS PA'I RJES SU MTHUN

PAR 'GYUR ZHING, BYANG CHUB LA GZHOL BAR BYED PA GANG YIN PA 'DI
NI, NGA'I MKHYEN PA YIN TE, DE LTA BAS NA, DENG KHYOD KYIS BDAG
GIS DON DANG, GZHAN GYI DON DANG, GNYIS KA'I DON DE LTA BU MTHONG

NAS CHOS 'DI LA RTAG PAR YANG DAG PAR BSLAB STE RAB TU BYUNG BA'I
CHOS BAG YOD PAR BSGRUBS NAS CHUD MI GSAN CING 'BRAS BU KHYAD PAR
DU 'PHAGS PA 'DUS MA BYAS KYI BDE BA THOB PAR BYAS NAS

GZHAN GYIS BYIN PA'I CHOS GOS DANG, BSOD SNYOMS DANG, MAL CHA
DANG, NA BA'I GSOS SMAN LA SOGS PA BLANG BAR BYA ZHING, SBYIN
BDAG RNAMS BSOD NAMS KYI PHAN YON CHEN PO THOB PA


@438A *, ,DANG, 'BRAS BU RNAM PAR SMIN PA KHYAD PAR DU 'PHAGS PA
YANGS SHING RGYA CHE BA DAG 'THOB PAR 'GYUR BA DE LTAR DGA' BO,
KHYOD KYIS BSLAB PAR BYA'O, ,GZHAN YANG

DGA' BO, GZUGS 'GA' TZAM YANG RJES SU CHAGS PAR BYA BA'AM, MA
'ONGS PA'I DUS NA RNAM PAR 'GYUR ZHING 'JIG PAR MI 'GYUR BA GANG
YANG MED DE, DE'I GNAS MED DO ,GANG

YANG MYA NGAN DANG, SMRE SNGAGS 'DON PA DANG, NYON MONGS PA MI
SKYED PA GANG YANG MED DE, DE'I GNAS MED DO, ,DGA' BO, 'DI JI
SNYAM DU SEMS, GZUGS DE RTAG PA ZHIG YIN NAM, 'ON

TE MI RTAG PA ZHIG YIN, BTZUN PA, DE NI, RANG BZHIN GYIS MI RTAG
PA LAGS SO, ,DGA' BO, GAL TE RANG BZHIN GYIS MI RTAG PA YIN NA,
CI DE BDE BA ZHIG YIN NAM, 'ON TE SDUGS

BSNGAL BA ZHIG YIN, BTZUN PA, DE NI, SDUG BSNGAL BA LAGS SO,
,GANG MI RTAG CING SDUG BSNGAL BA DE NI, RNAM PAR 'GYUR ZHING
'JIG PA'I CHOS CAN YIN NA, NGA'I NYAN THOS 'PHAGS

PA MANG DU THOS PA DANG LDAN PA DAG CI GZUGS 'DI NI, BDAG YIN NO,
,BDAG NI, GZUGS RNAMS DANG LDAN NO, ,GZUGS NI, BDAG GI YIN NO,
,BDAG NI, GZUGS LA GNAS

SO, ,ZHES KHAS LEN PAR BYED DAM, GSOL PA, BCOM LDAN 'DAS, DE NI,
MA LAGS SO, ,'DI JI SNYAM DU SEMS, CI TSOR BA DANG, 'DU SHES
DANG, 'DU BYED DANG, RNAM PAR


@438B SHES PA DE DAG RTAG PA ZHIG YIN NAM, 'ON TE MI RTAG PA ZHIG
YIN, BTZUN PA, THAMS CAD RANG BZHIN GYIS MI RTAG PA LAGS SO,
,DGA' BO, GAL TE RANG BZHIN GYIS MI RTAG PA YIN NA, CI

BDE BA ZHIG YIN NAM, 'ON TE SDUG BSNGAL BA ZHIG YIN, BTZUN PA,
SDUG BSNGAL BA LAGS SO, ,GANG MI RTAG CING SDUG BSNGAL BA DE NI,
RNAM PAR 'GYUR ZHING 'JIG PA'I CHOS CAN YIN

NA; NGA'I 'PHAGS PA NYAN THOS MANG DU THOS PA DANG LDAN PA DAG
,CI TSOR BA LA SOGS PA 'DI DAG NI, BDAG YIN NO, ,BDAG NI, TSOR BA
LA SOGS PA DANG LDAN NO, ,TSOR BA LA SOGS PA

DAG NI, BDAG GI YIN NO, ,BDAG NI, TSOR BA LA SOGS PA LA GNAS SO,
,ZHES KHAS LEN PAR BYED DAM, BCOM LDAN 'DAS, DE NI, MA LAGS SO,
,DE LTA BAS NA, JI TZAM DU GZUGS

SU GYUR PA 'DAS PA'AM, MA 'ONGS PA'AM, DA LTAR BYUNG PA'AM, NANG
GI'AM, PHYI ROL GYI'AM, RAGS PA'AM, PHRA BA'AM, BZANG PO'AM, NGAN
PA'AM, THAG RING BA'AM, THAG NYE BA YANG

RUNG STE, JI TZAM DU GZUGS SU GYUR PA THAMS CAD KYANG BDAG MA YIN
LA, BDAG KYANG GZUGS DANG LDAN PA MA YIN PA DANG, GZUGS KYANG
BDAG MA YIN LA, BDAG KYANG GZUGS LAG NAS PA MA

YIN PAR RIG PAR BYA'O, ,DE BZHIN DU YANG DAG PA'I DRAN PA DANG,
YANG DAG PA'I SHES RAB KYIS JI TZAM DU TSOR BA DANG, 'DU SHES
DANG, 'DU BYED DANG, RNAM PAR SHES PAR GYUR PA 'DAS PA'AM, MA
'ONGS


@439A *, ,PA'AM, DA LTAR BYUNG BA'AM, NANG GI'AM, PHYI ROL GYI
'AM, RAGS PA'AM, PHRA BA'AM, BZANG PO'AM, NGAN PA'AM, THAG RING
BA'AM, THAG NYE BA YANG RUNG STE, DE

DAG THAMS CAD KYANG BDAG MA YIN LA, BDAG KYANG DE DAG DANG LDAN
PA MA YIN PA DANG, DE DAG KYANG BDAG GI MA YIN LA BDAG KYANG DE
DAG LA GNAS PA MA YIN PAR LEGS PAR SO SOR BRTAG PAR

BYA'O, ,DE BZHIN DU YANG DAG PA'I DRAN PA DANG, YANG DAG PA'I
SHES RAB KYIS NGA'I NYAN THOS 'PHAGS PA MANG DU THOS PA DANG LDAN
PA DAG NI, 'DI LTAR GZUGS LA SO SOR BRTAGS NAS YONGS SU SKYO BA

SKYE BA DANG, GZHAN YANG TSOR BA DANG, 'DU SHES DANG, 'DU BYED
DANG, RNAM PAR SHES PA LA SO SOR BRTAGS NAS YONGS SU SKYO BA SKYE
BAR 'GYUR RO, ,GAL TE SKYO BAR GYUR NA, MNGON PAR ZHEN

BAR MI BYED DO, ,MNGON PAR ZHEN PA MED PAS RNAM PAR GROL BA THOB
PAR 'GYUR RO, ,RNAM PAR GROL NAS BDAG RNAM PAR GROL LO, ,SNYAM DU
SHES PAS 'DI SKAD DU BDAG GI SKYE BA NI, ZAD DO, ,TSANGS

PAR SPYOD PA YANG DAG PAR SPYAD DO, ,BYA BA BYAS PAS YANG SRID PA
PHYI MA LEN PAR MI 'GYUR RO, ,ZHES SGROG PAR 'GYUR RO, ,SNYAM DU
SO SOR BRTAG PAR BYA'O, ,DE'I TSE BCOM LDAN 'DAS KYIS CHOS

KYI RNAM GRANGS 'DI BKA' STZAL PA NA, TSE DANG LDAN PA DGA' BO
RDUL SPANGS SHING DRI MA DANG BRAL NAS CHOS KYI MIG RNAM PAR DAG
PA THOB PAR GYUR TO, ,DGE SLONG LNGA BRGYA PO RNAMS NI, ZAG PA
RNAMS LAS


@439B SEMS RNAM PAR GROL BA THOB PAR GYUR TO, ,DE NAS DE'I TSE
BCOM LDAN 'DAS KYIS YANG TSIGS SU BCAD DE DGA' BO LA BKA' STZAL
PA, GANG LA MNYAM GZHAG SEMS MED PAS, ,RNAM DAG YE SHES MED

PAS NA, ,ZAG PA RNAMS NI SPONG MI 'GYUR, ,DE BAS KHYOD KYIS NAN
TAN SGRUBS, ,KHYOD KYIS RNAL 'BYOR RTAG SGOMS LA, ,PHUNG PO SKYE
'GAG SHES PAR GYIS, ,RNAM DAG GAL TE RDZOGS GYUR NA, ,LHA RNAMS

KUN NAS DGA' BAR 'GYUR, ,MDZA' BSHES LHAN CIG 'BREL DGA' ZHING,
,PHAN TSUN 'DRUL ZHING CHAGS PA DANG, ,THOB DANG GRAGS PA MNGON
ZHEN PA, ,DGA' BO KHYOD KYIS KUN SPONGS SHIG ,KHYIM PA

DANG NI RAB BYUNG LA, ,RTEN CING BSHES NI MI BYED PAR, ,'KHOR
BA'I RGYA MTSO 'DAS SOMS LA, ,SDUG BSNGAL MTHAR NI PHYIN PAR
BYOS, ,DANG PO MER MER PO LAS NI, ,SHA YI CHU BUR SKYE BAR 'GYUR

CHU BUR LAS NI LTAR LTAR SKYE, ,LTAR LTAR BO LAS MKHRANG BAR
'GYUR, ,MKHRANG BA RNAM PAR GYUR NAS NI, ,MGO DANG YAN LAG BZHI
SKYE BAS, ,RUS PA 'DUS NAS LUS GRUB PA, ,THAMS CAD LAS KYI RGYU

LAS BYUNG, ,MGO THOD RUS PA DGU 'DUS SHING, ,'GRAM PA'I RUS PA
GNYIS 'BREL TE, ,SO NI SUM CU RTZA GNYIS LDAN, ,DE YI RTZA BA'ANG
DE BZHIN NO, ,RNA RTZA GNYA' BA'I RUS PA DANG, ,RKAN DANG SNA YI

RUS PA DANG, ,BRANG DANG MID PA'I RUN PA NI, ,BSDUS NA RUS PA NYI
SHU YOD, ,MIG LA RUS PA BZHI YOD DE, ,PHRAG PA BYIN PA ZUNG GNYIS
YOD, ,LAG PA GNYIS DANG SOR MO RNAMS, ,BSDUS NA RUS PA LNGA


@440A *, ,BCU YOD, ,LTAG RGYAB RUS PA BRGYA YOD DE, ,SGAL TSIGS
LA NI SUM CU GNYIS, ,'DI DAG KUN LA RTZA YOD PAS, ,DE YI GRANGS
NI CHA BZHIR 'GYUR, ,RTZIB LOGS

G-YAS PA'I RUS PA NI, ,PHAN TSUN 'BREL BA BCU GSUM YOD, ,RTZIB
LOGS G-YON 'BREL SKYE BA YI, ,RUS PA DAG NI BCU GSUM YOD, ,RUS
PA'I LU GU RGYUD 'DI DAG ,GSUM GSUM

DAG NI PHAN TSUN 'BREL, ,GNYIS GNYIS DAG NI TSIGS LDAN TE, ,LHAG
MA GZHAN NI 'BREL PA MED, ,G-YAS G-YON BRLA NI GNYIS PO LA,
,BSDUS NA RUS PA LNGA BCU YOD, ,LUS DANG 'BREL

BA'I RUS PA NI, ,BSDOMS NA SUM BRGYA DRUG CU YOD, ,RUS TSIGS PHAN
TSUN 'BREL NA NI, SEMS CAN LUS NI GRUB YIN ZHES, ,YANG DAG SANGS
RGYAS MKHYEN PA YIS, ,BDEN TSIG TU NI

GSUNGS PA YIN, ,RKANG MTHIL NAS NI MGO BO'I BAR, ,MI GTZANG 'DRES
SHING MI BRTAN PA, ,DE DAG LHAN CIG LUS BSGRUBS PAS, ,NYAM CHUNG
'DAM BU'I KHYIM DANG 'DRA, ,RUS PA 'BA'

ZHIG GZER BU MED, SHA KHRAG KUN TU BSKUS PAS NA, ,MI GTZANG
'KHRUL 'KHOR RAB 'DRA ZHING, ,SGYU MA'I SPRUL BA'I GZUGS BRNYAN
'DRA, ,LUS 'DI RTZA RGYUS DKRIS NAS NI, ,PAGS PA

GSHER BAS G-YOGS PAS NA, ,GNAS DGU RMA YI SGO YOD PAS, ,DE LTA
BUR NI BLTA BAR BYA, ,KUN NAS GCIN SKYAG MI GTZANG BAS, ,RTAG TU
GANG ZHING 'DZAG PAS NA, ,DPER NA BANG PA DONG


@440B RNAMS SU, ,'BRU RNAMS SNA TSOGS GANG BA LTAR, ,LUS 'DI YANG
NI DE BZHIN TE, ,MI GTZANG SNA TSOGS RAB TU GANG, ,RUS PA'I
'KHRUL 'KHOR G-YO BAS NA, ,NYAM CHUNG SNYING PO CI YANG MED,
,BYIS PA SKYE BO

RTAG TU CHAGS, ,MKHAS PA DAG NI ZHEN MI BYED, ,MCHIL SNABS RDUL
NI RTAG TU 'BAB, ,RNAG KHRAG DAG NI RGYUN DU GANG, ,ZHAG SER 'O
MA LHAN CIG 'DRES, ,KLAD RGYAS DAG NI KLAD PAS GANG, ,SNYING KHAR

BAD KAN RGYUN DU 'BYUNG, ,NANG GI ZHU DANG MA ZHU'I GNAS, ,KLAD
RGYAS DANG NI PAGS PA DANG, ,SNYING DANG NANG GROL GLO MCHIN
DANG, ,'DI LA SOGS PA'I RUS MYAGS DANG, ,MI GTZANG RNAMS DANG
LHAN CIG

GNAS, ,SDIG PA'I LUS NI 'JIGS RUNG BAS, ,'DI NYID BDAG GI DGRA
YIN NA, ,SHES MED 'DOD LA ZHEN PA YI, ,BLUN PO RTAG TU PHANGS PAR
BYED, ,'DI 'DRA'I MI GTZANG LUS 'DI NI, ,GRONG KHYER

RNYING PA 'DRA BAS NA, ,NYIN MTSAN NYON MONGS RAB GZIR CING,
,SKAD GCIG MI GNAS KUN TU 'KHYAMS, ,RUS PA'I GRONG KHYER RTZIG
PAR BYED, ,SHA DANG KHRAG GIS ZHAL ZHAL BSKUS, ,'DOD SDANG

GTI MUG MTSON BKYE NAS, ,CI RIGS PAR NI RGYAN PAR BYED, ,RUS PA'I
GRONG KHYER SKYUG BRO BA, SHA KHRAG 'BREL CING 'DUS PAS NA, ,RTAG
TU SDUG PA'I GROGS PO YIS, ,PHYI NANG SDUG BSNGAL GDUNG

BAR BYED, ,DGA' BO, KHYOD KYIS SHES PAR BYOS, ,NGAS NI JI SKAD
BSTAN PA BZHIN, ,NYIN MTSAN RTAG TU DRAN BYOS LA, ,'DOD PA'I YUL
LA SEMS MA BYED, ,GAL TE 'DOD PA SPONG 'DOD NA, ,RTAG TU


@441A *, ,DE BZHIN RAB SGOMS LA, ,RNAM GROL YONGS SU TSOL BAR
GYIS, ,MYUR DU 'KHOR BA'I RGYA MTSO 'DA', ,BCOM LDAN 'DAS KYIS
MNGAL DU 'JUG PA'I CHOS KYI RNAM GRANGS

'DI BKA' STZAL PA NA TSE DANG LDAN PA DGA' BO DANG, DGE SLONG
LNGA BRGYA PO DE DAG RAB TU DGA' BAR GYUR PAS BCOM LDAN 'DAS KYIS
GSUNGS PA LA MNGON PAR BSTOD DO, ,DE'I TSE TSE DANG LDAN PA DGA'
BO,

'KHOR BA'I RGYA MTSO 'BROG DGON PA LAS YANG DAG PAR 'DAS TE MTHAR
THUG PA'I BDE BA MYA NGAN LAS 'DAS PA'I GNAS SU PHYIN NAS DGRA
BCOM PA'I 'BRAS BU THOB PAR GYUR PAS BDAG NYID SHIN TU

DGA' BAR GYUR NAS TSIGS SU BCAD DE SMRAS PA, GUS SEMS KHRUS NI
BSTAB PA DANG, ,TSU GTZANG BYUG SPOS PHUL BA DANG, ,BSOD NAMS
RNAMS NI BSGRUBS PAS NA, ,RNAM SMIN MCHOG 'DI THOB

PA YIN; ;DE NAS 'KHOR MANG PO RNAMS DE SKAD CES SMRAS PA THOS PAS
THAMS CAD THE TSOM SKYES PAR GYUR NAS THE TSOM GCOD PA'I PHYIR
STON PA CHEN PO LA 'DI SKAD CES GSOL TO, ,BTZUN PA, TSE

DANG LDAN PA DGA' BO 'DIS SNGON SUG LAS CI BGYIS NA, DE'I RNAM
PAR SMIN PAS LUS KYI MDOG GSER GYI KHA DOG LTA BUR GYUR LA, MTSAN
SUM CU DANG LDAN PAS BDAG NYID BRGYAN CING

BCOM LDAN 'DAS KYI SKU BAS SOR BZHIS THUNG BAR GYUR, CI'I SLAD DU
'DOD PA'I YUL LA SHIN TU MNGON PAR ZHEN PA LAS STON PA CHEN POS
THUGS BRTZE BAR DGONGS NAS MTHUS 'KHOR BA'I RGYA


@441B MTSO LAS BSGRAL TE, THABS KYIS SHIN TU MTHAR THUG PA'I MYA
NGAN LAS 'DAS PA LA RNAM PAR BZHAG PA BKAS BSHAD DU GSOL, BCOM
LDAN 'DAS KYIS BKA' STZAL PA, DGE SLONG DAG,

DGE SLONG DGA' BOS SNGON LAS MNGON PAR 'DUS BYAS PA'I 'BRAS BU
RNAM PAR SMIN PA YONGS SU SMIN PAS NA, THAMS CAD MNGON DU GYUR PA
YIN NO, ,ZHES GZHAN LAS BSTAN PA BZHIN DU RGYA CHER

BKA' STZAL NAS TSIGS SU BCAD DE BKA' STZAL PA, GAL TE BSKAL PA
BRGYA LON KYANG, ,LAS BYAS CHUD ZAR MI 'GYUR TE, ,RGYU DANG RKYEN
NI TSOGS PA NA, ,LUS CAN NYID LA 'BRAS BUR SMIN, ,

DGE SLONG DAG ,KHYOD NYON CIG ,SNGON BYUNG BA 'DAS PA'I DUS BSKAL
PA DGU BCU RTZA GCIG GI SNGON ROL NA SKYE RGU RNAMS TSE LO BRGYAD
KHRI THUB PA'I TSE DE BZHIN GSHEGS PA DGRA BCOM PA YANG DAG PAR

RDZOGS PA'I SANGS RGYAS RIG PA DANG ZHABS SU LDAN PA, BDE BAR
GSHEGS PA, 'JIG RTEN MKHYEN PA, BLA NA MED PA'I SKYES BU 'DUL
BA'I KHA LO SGYUR BA, LHA DANG MI RNAMS KYI STON PA SANGS RGYAS

BCOM LDAN 'DAS RNAM PAR GZIGS ZHES BYA BA 'JIG RTEN DU BYUNG STE,
DGE SLONG GI DGE 'DUN BRGYA STONG PHRAG DRUG CU RTZA GNYIS DANG
THABS CIG TU LJONGS RGYU ZHING GRONG KHYER GNYEN LDAN RGYAL PO'I
PHO

BRANG 'KHOR DU GSHEGS NAS MNYEN LDAN GYI TSAL NA BZHUGS SO, ,DE'I
TSE BCOM LDAN 'DAS DE'I G-YAS KHYIM GYI GCUNG ZHIG YOD PA DE 'DOD
PA'I YUL LA SHIN TU MNGON PAR ZHEN CING CHAGS PA


@442A *, ,LAS; DE BZHIN GSHEGS PA DGRA BCOM PA YANG DAG PAR
RDZOGS PA'I SANGS RGYAS RNAM PAR GZIGS DES 'KHOR BA'I RGYA MTSO
LAS YONGS SU BZLA BA'I PHYIR RAB

TU 'BYUNG BAR BSKUL NAS THABS KYIS MTHAR THUG PA'I MYA NGAN LAS
'DAS PA'I DBYINGS SU RNAM PAR BZHAG GO ,DE'I TSE NA YUL DE'I BDAG
PO MNYEN LDAN ZHES BYA BA RGYAL PO BYED DE, 'DI LTAR

RGYAL PO CHOS KYIS MI RNAMS 'DUL BA, MI DANG SKYE BO MANG PO
RGYAS PA, LO LEGS SHING BDE BA, G-YO SGYU DANG CHOM RKUN MED CING
NAD DANG BRAL BA, BA LANG DANG, RA LUG DANG, S'A LU DANG, BU

RAM SHING KUN TU GANG ZHING RGYAS PAR GYUR TE, RGYAL PO DE'I
G-YAS KHYIM GYI NU BO ZHIG YOD PA YANG SHIN TU 'DOD PA LA MNGON
PAR ZHEN CING CHAGS PAR GYUR TO, ,RGYAL PO DES BCOM LDAN 'DAS

'KHOR DANG BCAS TE MNYEN LDAN GYI TSAL NA BZHUGS PAR THOS PAS
BTZUN MO DANG, GZHON NU DANG, BLON PO DANG, SKYE BO MANG PO'I
TSOGS DANG LHAN CIG TU BCOM LDAN 'DAS GA LA DER SONG STE

BCOM LDAN 'DAS KYI ZHABS LA MGO BOS PHYAG BYAS NAS PHYOGS GCIG TU
'KHOD PA DANG, DE NAS BCOM LDAN 'DAS DES RGYAL PO 'KHOR DANG BCAS
PA LA SHIN TU GYA NOM PA'I CHOS KYI GTAM

KUN TU BSTAN CING GZENGS BSTOD PAS, KHYAD PAR DU 'PHAGS PA'I SHES
PA THOB PAR GYUR TO, ,DE'I NU BO 'DOD PA LA ZHEN CING KHYIM NAS
'BYUNG DU MA BTUB PA DANG, DE'I TSE DE LA BLON PO'I BU


@442B DANG, GZHAN YANG SNGA NAS LHAN CIG RTZE RTZE BA'I GROGS PO
DAG GIS KYE GROGS PO SHES PAR GYIS SHIG ,'DI LTAR RGYAL PO'I
GZHON NU DANG, BTZUN MO'I 'KHOR DANG, BLON PO DANG, SKYE BO MANG
PO

DANG BCAS TE DE BZHIN GSHEGS PA RNAM PAR GZIGS GA LA BA DER DONG
STE GUS PAS DAM PA'I CHOS MNYAN PAS KHYAD PAR DU 'PHAGS PA'I SHES
PA THOB PAR GYUR TE, 'DI LTAR KHYOD KYANG MI LUS

SHIN TU THOB PAR DKA' BA LAS DENG THOB PAR GYUR NA, CI'I PHYIR
'DOD PA LA MNGON PAR ZHEN CING CHAGS NAS SGOR YANG 'BYUNG DU MI
BTUB CES SMRAS PA DANG, DES KYANG DE SKAD DU SPYO PA THOS PAS

SHIN TU NGO CHE BAR GYUR NAS DE DAG GIS RJES SU 'BRANGS TE LHAN
CIG DONG NGO, ,DE'I TSE BCOM LDAN 'DAS DE'I GCUNG DGE SLONG DES
MANG PO DE DAG DANG LHAN CIG 'GROGS TE DONG BA MTHONG NAS KYE
KHYOD CI'I PHYIR

MI 'DI GCIG PU KHRID NAS LHAN CIG 'GROGS TE 'GRO ZHES DRIS PA
DANG, DE DAG GIS KYANG JI LTAR GYUR PA ZHIB TU SMRAS SO, ,DGE
SLONG DES SMRAS PA, BDAG NI, BCOM LDAN 'DAS KYI GCUNG YIN TE,

SNGON KHYIM NA GNAS PA'I TSE 'DOD PA'I YUL RNAMS LA SHIN TU MNGON
PAR ZHEN CING CHAGS PA LAS, STON PA CHEN POS THUGS RJER DGONGS
NAS MTHUS 'KHOR BA LAS BZLAS TE MTHAR THUG PA'I MYA

NGAN LAS 'DAS PA LA BZHAG PA YIN NO, ,GZHAN YANG SKYES BU GLEN PA
BDAG DANG 'DRA BA 'DI LTA BU YOD PA LAS KHYED KYIS SNYING BRTZE
NAS LHAN CIG KHRID DE 'ONGS PA SHIN TU LEGS SO, ,DENG BLA NA MED


@443A *, ,PA'I STON PA CHEN PO BCOM LDAN 'DAS GA LA BA DER KHRID
CIG DANG GDON MI ZA BAR SHIN TU DAD PA SKYE BAR 'GYUR RO, ,ZHES
SMRAS PAS, DE DAG KYANG LHAN CIG 'GROGS NAS

BCOM LDAN 'DAS GA LA BA DER DONG PA DANG, BCOM LDAN 'DAS KYIS
KYANG DE DAG LA GZIGS NAS DBANG PO DANG, MOS PA JI LTA BA BZHIN
DU CHOS YANG DAG PAR BSTAN PAS DE DAG GIS THOS PAR GYUR

NAS SHIN TU DAD PA SKYES PAS 'DUG PA'I STAN LAS LANGS NAS BLA GOS
PHRAG PA GCIG TU GZAR TE THAL MO SBYAR NAS BCOM LDAN 'DAS LA 'DI
SKAD CES GSOL TO, ,BCOM LDAN 'DAS STON PA CHEN

PO 'PHAGS PA'I DGE 'DUN DANG THABS CIG TU SANG GI GDUGS LA BDAG
GI SDUM PAR BSRO KHANG DU KHRUS LA GSHEGS PAR CI GNANG ZHES GSOL
PA DANG, BCOM LDAN 'DAS KYANG CANG MI GSUNG BAR

GSHEGS PAR ZHAL GYIS BZHES SO, ,DES KYANG ZHAL GYIS BZHES PAR RIG
NAS BCOM LDAN 'DAS KYI ZHABS GNYIS LA PHYAG BYAS TE SONG NGO, ,DE
NAS RGYAL PO GA LA BA DER SONG STE PHYIN PA DANG RGYAL PO LA LUS

GUS PAS PHYAG BYAS NAS 'DI SKAD CES SMRAS SO, ,RGYAL PO CHEN PO,
BDAG BCOM LDAN 'DAS GA LA BA DER MCHIS NAS CHOS THOS PA DANG SHIN
TU DAD PA BSKYED DE 'DOD PA'I YUL RNAMS LA YONGS SU

SKYO BA'I SEMS BSKYED NAS BCOM LDAN 'DAS NYAN THOS KYI DGE 'DUN
DANG BCAS PAR SANG GI GDUGS LA BDAG GI SDUM PAR BSRO KHANG DU
KHRUS LA GSHEGS PAR GSOL BA LAS DE BZHIN GSHEGS


@443B PA STON PA CHEN POS KYANG THUGS BRTZE BAR DGONGS NAS GSHEGS
PAR ZHAL GYIS BZHES TE, BCOM LDAN 'DAS DE NI, LHA DANG MI RNAMS
KYI MCHOD PA BGYI BA'I 'OS SU GYUR PA LAGS NA, LHAS

KYANG GRONG KHYER GYI SHUL DANG SRANG RNAMS PHYAG DAR BYAS NAS
CHAG CHAG BTAB STE MDZES PAR BGYI BA'I RIGS SO, ,ZHES SMRAS PA
DANG, RGYAL POS 'DI SNYAM DU BCOM LDAN 'DAS GRONG KHYER DU GSHEGS

NA; BDAG GIS GRONG KHYER MDZES PAR BYA MOD KYI, 'ON KYANG BDAG
GIS NU BO 'DOD PA LA MNGON PAR ZHEN NAS BZLOG PAR DKA' BA LAS,
DENG BCOM LDAN 'DAS KYIS THUL BAR GYUR PA NI,

YANG DAG PAR NGO MTSAR CHE'O, ,SNYAM DU BSAM NAS NU BO, SHIN TU
LEGS KYI, KHYOD SONG LA KHRUS KYI YO BYAD CI DGOS PA SBYOR CIG
DANG, NGAS KYANG CI NUS KYIS GRONG KHYER BRGYAN PAR BYA'O, ,ZHES

SMRAS PAS, RGYAL PO'I NU BO YANG SHIN TU DGA' BAR GYUR TE, RGYAL
PO LA PHYAG BYAS NAS LANGS TE SONG NGO, ,DE NAS RGYAL POS BLON PO
RNAMS LA BSGO BA, KYE KHYED CAG DENG LA GRONG KHYER DU

DRIL CHEN PO BSGRAGS TE PHYOGS SU 'DI SKAD DU, SANG BCOM LDAN
'DAS GRONG KHYER DU GSHEGS KYI, GRONG KHYER NA GNAS PA DANG, YUL
SO SO NAS LHAGS PA'I SKYE BO RNAMS SO SO NAS

CI NUS KYIS GRONG KHYER MDZES PAR GYIS LA LAM DANG, SRANG RNAMS
PHYAG DAR BYAS TE CHAG CHAG BTAB NAS ME TOG DANG, SPOS DANG, DRI
RNAMS THOGS TE STON PA CHEN PO GSHEGS PA SU ZHIG


@444A *, ,CES SGOS SHIG ,BLON PO RNAMS KYIS KYANG LHA, DE BZHIN
DU 'TSAL LO, ,ZHES RGYAL PO'I BKA' KHYER NAS PHYOGS SU GO BAR
BSGO ZHING, DRIL CHEN GYI SGRA BSGRAGS

PAS SKYE BO RNAMS GRONG KHYER DE'I RDO BA DANG, GYO MO DANG, BONG
BA RNAMS BSAL TE SA SPOS KYI CHUS KUN TU KHYAB PAR CHAG CHAG BTAB
NAS BDUG PA DAM PA RNAMS KYANG BSREGS, GDUGS DANG,

RGYAL MTSAN DANG, BA DAN MANG PO YANG BTZUGS TE ME TOG RNAMS
MNGON PAR GTOR BAS LHA'I DBANG PO BRGYA BYIN GYI SKYED MOS TSAL
DGA' BA BZHIN DU BYAS SO, ,DE'I TSE RGYAL PO'I NU BOS KYANG

SPOS CHU DANG, SPOS MAR LA SOGS PA SBYAR TE BSRO KHANG MDZES PAR
BYAS, KHRI BSHAMS NAS GDAN YANG BTING NGO, ,DE BZHIN GSHEGS PA
RNAM PAR GZIGS MTHAR GYIS GRONG KHYER DU

GSHEGS SU NYE BA DANG, RGYAL PO DANG, RGYAL BU DANG, BLON PO
DANG, BTZUN MO DANG, SRAS DANG, SKYE BO MANG PO RNAMS GRONG NAS
BYUNG STE DE BZHIN GSHEGS PA BSUS NAS RGYANG RING PO NAS

BCOM LDAN 'DAS LA PHYAG BYAS TE ZHAM 'BRING BYAS NAS GRONG KHYER
DU GSHEGS PA DANG, DE'I TSE RGYAL PO'I NU BO DES KYANG BCOM LDAN
'DAS BSRO KHANG DU GSHEGS PAR SPYAN DRANGS TE SPOS CHU LA

SOGS PA PHUL NAS SKU BSIL PAR GSOL TE, BCOM LDAN 'DAS KYI SKU
GSER GYI KHA DOG CAN MTSAN SUM CU RTZA GNYIS DANG DPE BYAD BZANG
PO BRGYAD CUS YONGS SU BRGYAN PA MTHONG BA DANG,


@444B RAB TU DGA' NAS SHIN TU DANG BA'I DAD PA SKYES PAR GYUR TO,
,SKU BSIL NAS NA BZA' MNABS PA DANG, DES BCOM LDAN 'DAS KYI ZHABS
GNYIS LA MGO BOS PHYAG BYAS NAS 'DI SKAD DU DENG BDAG GIS

BSOD NAMS KYI ZHING MCHOG DAM PA LA MCHOD PA CUNG ZAD BGYIS PA
'DI'I DGE BA'I RTZA BAS, MA 'ONGS PA'I DUS NA BCOM LDAN 'DAS 'DI
DANG THA DAD PA MED PA'I GSER GYI KHA DOG CAN GYI LUS THOB PAR

GYUR CIG ,JI LTAR BCOM LDAN 'DAS 'DI'I GCUNG 'DI 'DOD PA'I YUL LA
MNGON PAR ZHEN CING CHAGS PA LAS MTHUS YONGS SU BZLAS TE SHIN TU
MTHAR THUG PA'I MYA NGAN LAS 'DAS PA LA GZHOL

BAR GYUR PA DE BZHIN DU BDAG KYANG MA 'ONGS PA'I DUS NA DE BZHIN
GSHEGS PA'I GCUNG DU GYUR NAS GSER GYI KHA DOG CAN GYI LUS THOB
PAR GYUR TE, 'DI LTAR BDAG 'DOD PA'I YUL LA MNGON PAR ZHEN

CING CHAGS PAR GYUR NA YANG MTHUS SRED PA'I CHU BO ZAB MO LAS
YONGS SU BZLAS TE MYA NGAN LAS 'DAS PA'I BDE BA LA GZHOL BAR GYUR
CIG ,CES SMON LAM BTAB BO, ,DGE SLONG DAG ,KHYED KYIS DE'I

TSE DE'I DUS NA RGYAL PO MNYEN LDAN GYI NU BO 'DOD PA LA MNGON
PAR ZHEN PAR GYUR PA DE GZHAN YIN SNYAM DU SEMS NA, DE LTAR MI
BLTA STE, DE NI, DGE SLONG DGA' BO 'DI NYID YIN NO, ,'DIS SNGON

'DAS PA'I DUS SU DE BZHIN GSHEGS PA RNAM PAR GZIGS BSRO KHANG DU
GSHEGS PAR GSOL NAS SPOS CHU LA SOGS PAS SKU BSIL TE SHIN TU DANG
BA'I DAD PAS SMON LAM BTAB PA DE'I DGE


@445A *, ,BA'I RTZA BA'I RGYUS DENG DE BZHIN GSHEGS PA'I GCUNG DU
GYUR NAS LUS GSER GYI KHA DOG LTA BUR GYUR PA DANG, 'DOD PA'I YUL
LA MNGON PAR ZHEN CING CHAGS PA LAS

NGAS MTHUS PHYUNG STE KHYIM NAS KHYIM MED PAR RAB TU BYUNG NAS
MTHAR THUG PA'I MYA NGAN LAS 'DAS PA SHIN TU BDE BA'I GNAS SU
PHYIN PAR GYUR PA YIN NO, ,DE NAS 'KHOR MANG PO RNAMS

THE TSOM DU GYUR NAS YANG BCOM LDAN 'DAS LA GSOL PA, BTZUN PA,
TSE DANG LDAN PA DGA' BOS SNGON LAS CI BGYIS NA SKYES BU CHEN
PO'I MTSAN SUM CU MNGON PAR GRUB PA LAGS,

BCOM LDAN 'DAS KYIS BKA' STZAL PA, DGE SLONG DAG ,'DIS LAS MNGON
PAR 'DUS BYAS PAS NA ZHES BYA BA LA SOGS PA RGYA CHER SNGA MA
BZHIN TE, SNGON 'DAS PA'I DUS SU RI BRAG GI

GRONG GZHAN ZHIG NA KHYIM BDAG PHYUG CING NOR MANG BA, YO BYAD
KYIS BREL PA MED PA ZHIG GNAS PA DE LA SKYED MOS TSAL ME TOG DANG
'BRAS BU RGYAS SHING, CHU MIG DANG, 'BAB CHU DANG,

LJON SHING DANG LDAN PA RAB TU BYUNG BA'I DBEN GNAS SU 'OS PA
ZHIG YOD DE, DE'I TSE RANG SANGS RGYAS SEMS CAN LA SNYING BRTZE
BA'I PHYIR 'JIG RTEN DU BYUNG NAS DBEN PA NA GNAS PA YOD

PAS; NAM 'JIG RTEN DU SANGS RGYAS MI 'BYUNG BA'I TSE 'DI 'BA'
ZHIG BSOD NAMS KYI ZHING DU GYUR TE, DE NAS RANG SANGS RGYAS
GZHAN ZHIG LJONGS RGYU ZHING RI BRAG GI GRONG KHYER DER PHYIN


@445B NAS PHAN TSUN KUN TU BRTAGS TE GNAS BTZAL BA LAS, DE'I
SKYED MOS TSAL DU PHYIN PA DANG, SKYED MOS TSAL DE SRUNG BA'I MIS
'PHAGS PA DE MTHONG NAS, BDE BAR GSHEGS PA MNYEL BSO BA'I

SLAD DU 'PHAGS PA 'DIR BZHUGS SU GSOL ZHES SMRAS SO, ,DES NAM GYI
GUNG THUN LA ME'I KHAMS LA SNYOMS PAR ZHUGS PA DANG, SKYED MOS
TSAL SRUNG BA'I MIS MTHONG NAS 'DI SNYAM DU

BTZUN PA CHEN PO 'DI NI, 'DI LTA BU'I SPYOD PA MCHOG GRUB PA'O,
,SNYAM DU BSAM NAS DE NAS NUB MO LANGS TE KHYIM BDAG GA LA BA DER
SONG NAS 'DI SKAD DU KHYIM BDAG CHEN PO, DENG DGA' BA CHEN

PO SKYED CIG ,SKYED MOS TSAL NA 'PHAGS PA ZHIG BDAG GI THAD DU
GSHEGS NAS MTSAN MO 'DAS PA LAS, DE NI, SPYOD PA GYA NOM PA DANG
LDAN ZHING, RDZU 'PHRUL CHEN PO PHUN SUM TSOGS PA ZHIG

PAS 'OD ZER CHEN PO BKYE NAS SKYED MOS TSAL GYI NANG KUN TU GSAL
BAR BYAS SO, ,ZHES SMRAS PA KHYIM BDAG GIS THOS NAS MYUR ZHING
RINGS PAR SKYED MOS TSAL DU SONG STE RKANG PA GNYIS LA PHYAG BYAS
NAS

'DI SKAD DU, 'PHAGS PA NI, BSOD SNYOMS BZHED PA LAGS LA, BDAG NI,
BSOD NAMS 'TSAL BA LAGS NA, THUGS BRTZE BAR DGONGS TE SKYED MOS
TSAL 'DIR BZHUGS SU GSOL, BDAG

GIS RTOG PAR BSOD SNYOMS SBYAR RO, ,ZHES SMRAS PA DANG, DES KYANG
DE GUS PAS GSOL BA BTAB PAR MTHONG NAS KHAS BLANGS TE SKYED MOS
TSAL DE'I NANG DU GNAS NAS BSAM GTAN DANG RNAM PAR


@446A *, ,THAR PA MCHOG LA SNYOMS PAR ZHUGS TE BDE BA RJES SU
MYONG BAR GYUR TO, ,DUS GZHAN ZHIG NA 'DI SNYAM DU BDAG GI LUS
RUS PA 'DI NI, 'KHOR BAR 'KHOR BA LAS BDAG GIS GANG

BYA BA DE NI, THOB PAR GYUR PAS, MYA NGAN LAS 'DAS PA ZHI BA'I
DBYINGS SU ZHUGS NAS GTAN DU MI SKYE BA MNGON SUM DU BYA BA'I
RIGS SO, ,SNYAM NAS NAM MKHA' LA MNGON PAR 'PHAGS TE ME'I KHAMS

LA SNYOMS PAR ZHUGS NAS RDZU 'PHRUL RNAMS MNGON PAR BSTAN TE, 'OD
ZER CHEN PO BKYE NAS STENG DU 'BAR BA DANG, TSA BA DANG, 'OG TU
CHU 'BAB PA LA SOGS PA BSTAN TE, LUS 'DI SPANGS NAS RNAM

PAR SHES PA SKYE BAR MI 'GYUR BA LHAG MA MED PA'I MYA NGAN LAS
'DAS PA'I DBYINGS SU YONGS SU MYA NGAN LAS 'DAS SO, ,DE NAS KHYIM
BDAG DES DE'I RUS BU BLANGS NAS DRI'I SHING THAMS CAD KYIS BSREGS
TE

'O MAS ME BSAD NAS RUS PA LHAG MA MA LUS PAR BSDUS TE BUM PA GSAR
PA'I NANG DU BCUG NAS MCHOD RTEN BRTZIGS TE GDUGS DANG, RGYAL
MTSAN DANG, BA DAN RNAMS BTZUGS NAS SHIN TU DANG BA'I DAD PAS
DRI'I CHU GYA

NOM PA SUM CU GTOR TE MTSAN BZANG PO RNAMS GRUB PAR SHOG CIG ,CES
SMON LAM BTAB BO, ,DGE SLONG DAG ,LEGS PAR NYON LA DE'I DUS NA
KHYIM BDAG TU GYUR PA DE GZHAN YIN PA SNYAM DU SEMS NA, DE LTAR

MI BLTA STE, DE NI, DGA' BO 'DI NYID YIN NO, ,'DIS MCHOD PA MCHOG
BYAS PA DANG, GUS PA DANG, SHIN TU DANG BA BSKYED PA'I LAS KYI
DBANG GIS DENG 'DIR MTSAN MCHOG KHYAD PAR DU 'PHAGS PA SUM CU
MNGON


@446B BAR GRUB PA RNAM PAR SMIN PA MYONG BAR GYUR PA YIN NO, ,DE
NAS 'KHOR MANG PO RNAMS YANG THE TSOM SKYES NAS BCOM LDAN 'DAS LA
'DI SKAD CES GSOL TO, ,BTZUN PA, TSE DANG LDAN PA DGA' BOS LAS CI
BGYIS NA,

GAL TE 'DI RAB TU MA BYUNG ZHING KHYIM NA GNAS PAR GYUR NA, GDON
MI ZA BAR STOBS KYI 'KHOR LOS BSGYUR BA'I RGYAL PO 'DIS BGYID PAR
'GYUR BA LAGS, BCOM LDAN 'DAS KYIS BKA' STZAL PA, DGE SLONG DAG ,

DGA' BOS TSE RABS SNGA MA LA LAS MNGON PAR 'DUS BYAS PA'I 'BRAS
BU RNAM PAR SMIN PA YONGS SU SMIN PAR GYUR PA'I TSE GDON MI ZA
BAR BDAG NYID KYIS MYONG BAR 'GYUR RO, ,ZHES BYA BA LA SOGS PA
YANG RGYAS PAR

SNGA MA BZHIN DU SBYAR TE, DGE SLONG DAG ,SNGON BYUNG BA BSKAL PA
BZANG PO 'DI NYID LA SKYE RGU RNAMS TSE LO STONG PHRAG NYI SHU
THUB PA NA DE BZHIN GSHEGS PA DGRA BCOM PA YANG DAG PAR RDZOGS
PA'I SANGS RGYAS 'OD SRUNG ZHES BYA BA

MTSAN SUM CU DANG LDAN PA 'JIG RTEN DU BYUNG STE, YUL W'A RA n'A
SI DANG SRONG LHUNG BA'I GNAS RI DVAGS BYIN PA'I TSAL NA BZHUGS
SO, ,DE'I TSE GRONG KHYER DE NA RGYAL PO KRI KRI ZHES BYA BA
RGYAL PO BYED DE, 'DI LTAR CHOS KYIS

'JIG RTEN 'DUL BAR BYED PAS CHOS BZHIN DU RGYAL PO BYED DO, ,ZHES
BYA BA LA SOGS PA YANG RGYAS PAR GONG MA BZHIN DU SBYAR RO,
,RGYAL PO DE LA BU GSUM YOD DE, 'DI LTA STE, RAB DANG, 'BRING PO
DANG, THA CHUNG NGO, ,DE

BZHIN GSHEGS PA DGRA BCOM PA YANG DAG PAR RDZOGS PA'I SANGS RGYAS
'OD SRUNG SANGS RGYAS KYI MDZAD PA MTHAR PHYIN NAS SHING ZAD PA'I
ME BZHIN DU LHAG MA MED PA'I MYA NGAN LAS 'DAS PA'I DBYINGS SU
YONGS SU MYA NGAN


@447A *, ,LAS 'DAS PA DANG, RGYAL PO DES GUS PA'I SEMS KYIS DE
BZHIN GSHEGS PA'I SKU GDUNG BLANGS TE, DRI'I SHING TZANDAN DANG,
GOR SHIRSHA DANG, LHA'I SPOS KYI SHING LA SOGS PAS,

BSREGS TE 'O MAS ME BSAD NAS RING BSREL BSDUS TE RIN PO CHE'I BUM
PA'I NANG DU BCUG NAS MCHOD RTEN CHEN PO RIN PO CHE SNA BZHI LAS
BYAS PA, KHOR RA KHOR YUG TU DPAG TSAD GCIG ,'PHANG DU NI,

DPAG TSAD PHYED YOD PA BRTZIGS NAS DE LA 'KHOR LO 'DZUGS PA'I TSE
RGYAL PO'I BU 'BRING PO DES BDAG NYID STENG DU 'DZEGS NAS 'KHOR
LO BAR MA BTZUGS SO, ,DGE SLONG DAG, DE'I TSE DE'I DUS NA

RGYAL PO'I BU 'BRING POR GYUR PA DE GZHAN YIN PA SNYAM DU SEMS
NA, DE LTAR MI BLTA STE, DGA' BO 'DI NYID YIN NO, ,'DIS SNGON
'DAS PA'I DUS SU GUS PA'I SEMS KYIS MCHOD PA BYAS PA DANG,

'KHOR LO BAR MA BTZUGS PA'I DGE BA'I LAS DES TSE RABS NYIS STONG
LNGA BRGYA'I BAR DU RTAG PAR GLING GCIG LA DBANG BA'I STOBS KYIS
'KHOR LO BSGYUR BA'I RGYAL PO BYAS SO, ,TSE 'DI LA GAL TE RAB TU

BYUNG BAR MA GYUR NA, DE BZHIN DU STOBS KYIS 'KHOR LOS BSGYUR
BA'I RGYAL PO DBANG PHYUG CHEN PO LA DBANG SGYUR BA BYED PAR
'GYUR RO, ,DE NAS 'KHOR MANG PO RNAMS THE TSOM DU GYUR NAS YANG
BCOM LDAN

'DAS LA 'DI SKAD CES GSOL TO, ,BTZUN PA, TSE DANG LDAN PA DGA'
BOS SNGON LAS CI BGYIS NA, NYAN THOS KYI NANG NA DBANG PO'I SGO
RAB TU SDOM PA'I MCHOG TU BKA' STZAL LAGS, BCOM LDAN


@447B 'DAS KYIS BKA' STZAL PA, 'DI NI, SMON LAM GYI STOBS LAS
GYUR PA YIN TE, DGE SLONG DAG ,DGA' BO 'DI SNGON DE BZHIN GSHEGS
PA DGRA BCOM PA YANG DAG PAR RDZOGS PA'I SANGS RGYAS 'OD

SRUNG GI BSTAN PA LA KHYIM NAS KHYIM MED PAR RAB TU BYUNG BA LAS,
DE'I MKHAN PO BCOM LDAN 'DAS DE'I BSTAN PA LA DBANG PO'I SGO RAB
TU SDOM PA'I MCHOG TU BSNGAGS PA BRJOD PAR GYUR TO, ,

DES JI SRID 'TSO BA'I BAR DU TSANGS PAR SPYAD KYANG TSE DE NYID
LA MNGON PAR RTOGS PA CI YANG THOB PAR MA GYUR PAS, DES 'CHI BA'I
DUS KYI TSE 'DI SKAD DU BDAG GIS DE BZHIN GSHEGS PA'I

BSTAN PA LA JI SRID 'TSO'I BAR DU TSANGS PAR SPYAD KYANG TSE 'DI
NYID LA MNGON PAR RTOGS PA CI YANG MED PAS, BDAG GIS 'DIR TSANGS
PAR SPYAD PA'I DGE BA'I RTZA BA 'DIS BCOM LDAN 'DAS

'OD SRUNG GIS MA 'ONGS PA'I DUS NA BRAM ZE'I KHYE'U BLA MA ZHES
BYA BA 'DI YANG DAG PAR RDZOGS PA'I BYANG CHUB MNGON PAR RDZOGS
PAR 'TSANG RGYA BAR 'GYUR TE, MCHAN YANG SH'AKYA THUB PA

ZHES BYA BAR 'GYUR RO, ,ZHES LUNG BSTAN PAS, BDAG KYANG BCOM LDAN
'DAS DE'I BSTAN PA LA KHYIM NAS KHYIM MED PAR RAB TU BYUNG STE
NYON MONGS PA RNAMS SPANGS NAS DGRA BCOM PA'I

'BRAS BU THOB PAR GYUR TE, JI LTAR BDAG GIS MKHAN PO 'DI BCOM
LDAN 'DAS KYIS BSTAN PA LA DBANG PO'I SGO RAB TU SDOM PA'I MCHOG
TU GYUR PA DE BZHIN DU BDAG KYANG BCOM LDAN


@448A *, ,'DAS DE'I BSTAN PA LA DBANG PO'I SGO SDOM PA'I MCHOG TU
GYUR CIG ,CES SMON LAM BTAB PAS NA, SMON LAM DE'I STOBS KYIS DENG
'DIR NGA'I BSTAN PA LA

NYAN THOS KYI NANG NA DBANG PO'I SGO RAB TU SDOM PA'I MCHOG TU
GYUR PA YIN NO, ,'DI LTAR DGE SLONG DAG ,GANG GCIG TU NAG PA'I
LAS KYI RNAM PAR SMIN PA YANG GCIG TU NAG GO ,GANG

GCIG TU DKAR BA'I LAS KYI RNAM PAR SMIN PA YANG GCIG TU DKAR RO,
,LAS 'DREN MA GANG YIN PA DE NI, RNAM PAR SMIN PA YANG 'DREN MA
MYONG BAR 'GYUR TE, DE LTA BAS NA, KHYED

STONG PHRAG BRGYA PA LAS, MNGAL NA GNAS PA BSTAN PA'I 'DUS PA
STE, 'DUS PA BCU BZHI PA RDZOGS SO,, ,,
