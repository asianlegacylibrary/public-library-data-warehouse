@36B #, ,RGYA GAR SKAD DU, NA YA BINDU t'I
K'A, BOD SKAD DU, RIGS PA'I THIGS PA'I RGYA CHER 'GREL BA,

'PHAGS PA 'JAM DPAL GZHON NUR GYUR PA LA PHYAG 'TSAL LO, ,SKYE
BA'I GDUNG BA RGYUN RAB 'BYUNG RGYU CAN, ,'GRO LAS RNAM PAR RGYAL
BA 'DOD CHAGS LAS, ,SOGS PA'I DGRA LDAN BDE BAR GSHEGS PA'I
GSUNG, ,YID KYI MUN PA SPYOD PAR MDZAD PA RGYAL, ,YANG DAG PA'I
SHES PA NI ZHES BYA BA LA SOGS

PAS NI RAB TU BYED PA 'DI'I BRJOD PAR BYA BA'I DGOS PA BRJOD DO,
,RAB TU BYED PA'I LUS NI RNAM PA GNYIS TE, SGRA DANG DON TO, ,DE
LA SGRA'I DGOS PA NI BRJOD PAR BYA BA BSTAN PA NYID YIN GYI GZHAN
MA YIN PA DE'I PHYIR DE MI DPYAD DO, ,CI STE BRJOD PAR BYA BA
YANG DGOS PA MED PA NYID YIN NA NI DE BSTAN PA'I PHYIR SGRA DGOD
PA'I RTZOM

PA YANG MI BYA BAR 'GYUR TE, DPER NA BYA ROG GI SO DGOS PA MED
PA'I PHYIR RTOGS PA DANG LDAN PA DE BRTAG PA'I RTZOM PA MI BYED
PA BZHIN NO, ,DE BAS NA RAB TU BYED PA 'DI BRTZAM PAR BYA BA NYID
DU BSTAN PA'I PHYIR 'DIS BRJOD PAR BYA BA'I DGOS PA BSTAN TO, 'DI
DAG GI DON NI GANG GI PHYIR YANG DAG PA'I SHES PA SKYES BU'I DON

THAMS CAD 'GRUB PA'I SNGON DU 'GRO BA DE BAS NA DE BSTAN PA'I
PHYIR 'DI BRTZAMS SO ZHES BYA BA YIN NO, ,'DIR NI RAB TU BYED
PA'I BRJOD PAR BYA BA YANG DAG PA'I SHES PA'I DGOS PA DE SKYES
BU'I DON THAMS CAD 'GRUB PA'I RGYU NYID DU BSTAN PAS DGOS PA
BRJOD PA YIN NO, ,DON 'DI BRJOD PA NA YANG 'BREL PA DANG, DGOS

PA DANG, BRJOD PAR BYA BA RNAMS BSTAN PA YIN TE, 'DI LTAR SKYES
BU'I DON LA PHAN PA'I YANG DAG PA'I SHES PA RAB TU BYED PA 'DIS
BSTAN PAR BYA BA YIN PAR SMRA BA NA YANG DAG PA'I SHES PA NI SGRA
BKOD PA 'DI'I BRJOD PAR BYA BA YIN LA, DE BSTAN PA NI DGOS PA YIN
NO, ,RAB TU BYED PA 'DI NI DGOS PA'I THABS SU

@37A *, ,SMRAS PA YIN TE, DE BAS NA BRJOD PAR BYA BA'I DGOS PA
BSTAN PA'I SHUGS KYIS 'BREL PA LA SOGS PA BSTAN PA YIN NO, ,NGAG
GCIG PO 'DIS NI 'BREL PA DANG, BRJOD PAR BYA BA DANG, DGOS PA
RNAMS DNGOS SU SMRA BAR MI NUS KYI, GCIG SMRA BA NA GSUM NI SHUGS
KYIS BSTAN TE,

DE LA DE ZHES BYA BA NI BRJOD PAR BYA BA'I TSIG GO, ,BSTAN TO
ZHES BYA BA NI DGOS PA'I TSIG GO, ,SMRA BA PO RAB TU BYED PA
MDZAD PAR RTZOL BA'I DGOS PA DANG, NYAN PA RNAMS NYAN PA'I DGOS
PA YANG 'DIR BSAM PAR BYA STE, 'DI LTAR RTOG PA DANG LDAN PA
THAMS CAD KYI 'JUG PA NI DGOS PA BRTAGS NAS 'JUG GO, ,DE BAS NA
SLOB

DPON GYIS RAB TU BYED PA CI'I PHYIR BYAS, NYAN PA RNAMS KYANG
CI'I PHYIR NYAN CES THE TSOM DU GYUR PA LA BSTAN PA NI DGOS PA
YIN NO ZHES BRJOD DO, ,YANG DAG PA'I SHES PA KHONG DU CHUD PAR
BYED PA RNAMS KYI STON PA POR BDAG NYID BYA BA'I PHYIR RAB TU
BYED PA 'DI BYAS LA, SLOB MA RNAMS KYANG SLOB DPON GYIS SBYAR BA

BDAG NYID KHONG DU CHUD PAR 'DOD NAS RAB TU BYED PA NYAN PAS NA
RAB TU BYED PA MDZAD PA DANG, NYAN PA GNYIS KYI DGOS PA NI KHONG
DU CHUD PA YIN NO, ,'BREL PA STON PA'I TSIG NI MED DE SHUGS KYIS
KHONG DU CHUD PAR BYA'O, ,'DI LTAR YANG DAG PA'I SHES PA BSTAN
PA'I PHYIR RTOG PA DANG LDAN PA RNAMS RAB TU BYED PA 'DI RTZOM PA
NI

'DI NYID THABS YIN GYI GZHAN MA YIN PAR BSTAN PA NYID KYIS RAB TU
BYED PA DANG DGOS PA GNYIS THABS DANG THABS LAS BYUNG BA'I 'BREL
PA YIN NO, ,RAB TU BYED PA NYAN PA'I SNGON ROL DU BRJOD PAR BYA
BA LA SOGS PA BSTAN DU ZIN KYANG TSAD MA MED PA'I PHYIR RTOG PA
DANG LDAN PA RNAMS 'DZIN PAR MI 'GYUR BA NYID MA YIN NAM,

RTZOM PA'I PHYOGS SU DE DAG BSTAN PAS CI ZHIG BYA ZHE NA, RAB TU
BYED PA MA THOS PAR NI SMRAS SU ZIN KYANG NGES PAR MI 'GYUR BA
BDEN MOD KYI, BSTAN NA TSAD MA MED PA'I BRJOD PAR BYA BA LA SOGS
PA LA THE TSOM SKYE LA, THE TSOM LAS KYANG RAB TU 'JUG PAR 'GYUR
RO, ,RTOG PA DANG LDAN PA RNAMS DON LA THE TSOM YOD PA NI 'JUG

PA'I YAN LAG YIN LA, DON DU MI 'GYUR BA LA THE TSOM YOD PA YANG
LDOG PA'I YAN LAG YIN PA DE BAS NA, BSTAN BCOS MDZAD PA NYID KYIS
'BREL PA LA SOGS PA NI BRJOD PAR RIGS SO, ,'CHAD PA PO RNAMS KYI
TSIG NI BRTZE BA LA SOGS PA'I DON DU GZHAN DU SRID KYI, BSTAN
BCOS MDZAD PA RNAMS RAB TU BYED PA RTZOM PA LA

@37B NI BRJOD PAR BYA BA LA SOGS PA'I LOG PAR STON PA'I DGOS PA
MA MTHONG BA LA 'JUG PA YANG MED DE, DE BAS NA DE DAG LA THE TSOM
BYA BAR RIGS SO, ,MA BSTAN NA NI RTOG PA PO RNAMS RAB TU BYED PA
'DI'I BRJOD PAR BYA BA NI BYA ROG GI SO BRTAG PA BZHIN DGOS PA
MED DO ZHES BYA BAR SRID PAR 'GYUR BA'AM, KLU 'JOG PO'I SPYI

BO NA RIMS NAD SEL BA'I RIN PO CHE'I RGYAN GYI MAN NGAG BZHIN DU
BSGRUB PAR MI NUS PA'AM, MA BAG MAR LEN PA'I RIM PA'I MAN NGAG
BZHIN DU DGOS PA'I 'DOD PAR BYA BA MA YIN PA'AM, RAB TU BYED PA
'DI BAS DGOS PA'I THABS SLA BA YOD PA'AM, RAB TU BYED PA THABS MA
YIN PA KHO NA'O ZHES BYA BAR YANG SRID PAR

'GYUR TE, DON MED PAR SRID SNYAM PA DE DAG LAS DON MED PAR SRID
SNYAM PA GCIG YOD NA YANG RTOG PA DANG LDAN PA RNAMS 'JUG PAR MI
'GYUR RO, ,BRJOD PAR BYA BA LA SOGS PA SMRAS NA NI DON MED PAR
SRID SNYAM PA DANG MI MTHUN PAR SRID SNYAM PA 'BYUNG BAR 'GYUR
LA, DES KYANG RTOG PA DANG LDAN PA RNAMS 'JUG PAR

'GYUR RO, ,DE BAS NA RTOG PA DANG LDAN PA RNAMS 'JUG PAR 'GYUR
BAS NA, RTOG PA DANG LDAN PA RNAMS 'JUG PA'I YAN LAG TU DON YOD
PAR SRID DO SNYAM DU BYA BA'I PHYIR 'BREL PA LA SOGS PA BSTAN PAR
BYA'O ZHES BYA BAR GNAS SO, ,MI SLU BAR BYED PA'I SHES PA NI YANG
DAG PA'I SHES PA YIN NO, ,'JIG RTEN NA YANG SNGON NYE

BAR BSTAN PA'I DON DANG PHRAD PAR BYED PA LA MI SLU BAR BYED PA
ZHES BRJOD DO, ,DE BZHIN DU SHES PA YANG BSTAN PA'I DON DANG
PHRAD PAR BYED NA MI SLU BAR BYED PA ZHES BRJOD DO, ,PHRAD PAR
BYED PA NYID KYANG BSTAN PA'I DON LA 'JUG PAR BYED PA KHO NA
PHRAD PAR BYED PA NYID YIN GYI GZHAN MA YIN TE, 'DI LTAR SHES PA
NI SKYES

BAR BYED PAS DON DANG PHRAD PAR BYED PA MA YIN GYI, 'ON KYANG DON
LA SKYES BU 'JUG PAR BYED PAS NA DON DANG PHRAD PA YIN NO, ,'JUG
PAR BYED PA YANG 'JUG PA'I YUL STON PAR BYED PA NYID KYIS, SKYES
BU RNAMS BTZAN THABS SU SHES PAS GZHUG PAR NI MI NUS SO, ,DE BAS
NA DON RTOGS PA KHO NA TSAD MA'I 'BRAS BU YIN

LA; RTOGS PA'I DON LA SKYES BU BCUG PAR GYUR PA NI DON DANG PHRAD
PAR GYUR PA YANG YIN NO, ,DE LTAR NA DON RTOGS PAR 'GYUR BA'I
PHYIR TSAD MA'I BYA BA RDZOGS PA YIN NO, ,DE BAS NAM BCAD PA'I
YUL CAN NI TSAD MA YIN TE, SHES PA GANG GIS THOG MA NYID DU DON
RTOGS PA DE NYID KYIS SKYES BU BCUG PAR GYUR CING DON

@38A *, ,DANG PHRAD PAR GYUR PA YANG YIN TE, DON DE KHO NA LA NI
SHES PA GZHAN GYIS LHAG PA CI BYAR YANG MED DO, ,DE BAS NA BCAD
PA'I YUL CAN NI TSAD MA MA YIN NO, ,DE LA MTHONG BA NYID DU SHES
PA'I DON GANG YIN PA'I DON GANG YIN PA DE NI MNGON SUM NYID KYIS
'JUG PA'I YUL DU BYAS PA YIN NO, ,GANG GI PHYIR DON GANG

LA RNAM PAR RTOG PAS MNGON SUM GYI BYED PA NYID RJES SU RTOG PA
DE'I MNGON DU BYAS PA STON BAR BYED PA NI MNGON SUM YIN NO, ,DE
BAS NA MA MTHONG BA NYID DU SHES PAR BYAS PA NI MNGON SUM GYIS
BSTAN PA YIN NO, ,RJES SU DPAG PA YANG RTAGS MTHONG BA LAS NGES
PA 'JUG PA'I YUL STON PAR BYED PA YIN NO, ,DE LTA YIN DANG MNGON

SUM YANG SNANG BZHIN PA'I DON NGES PAR STON PAR BYED PA DANG,
RJES SU DPAG PA LA YANG RTAGS DANG 'BREL PA'I NGES PAR STON PAR
BYED PA YIN TE, DE'I PHYIR DE GNYIS NI NGES PA'I DON STON PAR
BYED LA NGES NA TSAD MA YIN NO, ,RNAM PAR SHES PA GZHAN NI MA YIN
TE, THOB PAR NUS PA'I DON STON PA NI THOB PAR BYED PA YIN LA,

TSAD MA YANG THOB PAR BYED PA LAS YIN NA TSAD MA GNYIS LAS GZHAN
PA'I SHES PAS BSTAN PA'I DON NI SMIG RGYU LA CHU BZHIN DU KHA CIG
SHIN TU PHYIN CI LOG PA YIN LA, DE YANG MED PA'I PHYIR PHRAD PAR
BYA MI NUS SO, ,KHA CIG NI YID GNYIS KYI DON BZHIN NI YID GNYIS
NI DON BZHIN DU DNGOS PO DANG DNGOS PO MED PA MA NGES PA YIN LA,
DNGOS

PO DANG DNGOS PO MED PA GNYI GA'I DON DANG LDAN PA'I 'GRO BA YANG
YOD PA MA YIN LA DE BAS NA DE DANG 'DRA BA PHRAD PAR MI NUS SO,
,RTAGS MED PAR RNAM PAR RTOG PA NGES PAR MA MTHONG BAR 'JUG PA
THAMS CAD KYIS BSTAN PAR BYA BA'I DON NI DNGOS PO DANG DNGOS PO
MED PA DAG TU MA NGES PA KHO NA YIN PA DE YANG THOB PAR MI NUS
SO, ,

DE BAS NA PHRAD PAR MI NUS PA SHIN TU PHYIN CI LOG PA DANG DNGOS
PO MED PA MA NGES PA'I DON STON PAR BYED PAS SHES PA GZHAN NI
TSAD MA MA YIN NO, ,DON BYED PA DON DU GNYER BA RNAMS KYIS KYANG
DON BYED PAR NUS PA THOB PA'I RGYU MTSAN GYI SHES PA BTZAL BAR
BYA BA YIN LA, DES BTZAL BA GANG YIN PA DE NYID BSTAN BCOS

LAS KYANG DPYAD PAR BYA BA YIN TE, DE BAS NA DON BYED PAR NUS
PA'I DNGOS PO BSTAN PA NI YANG DAG PA'I SHES PA YIN NO, ,GANG
ZHIG DES RAB TU BSTAN PA NYID DES THOB PAR BYA BA YIN TE, DE THOB
PAR BYED PA NYID NI DON THOB PA RTOGS PA NYID NI DON THOB PA'I
BDAG NYID YIN NO ZHES BRJOD PA ZIN PA YIN NO ZHES DE LA YUL

@38B THA DAD PA DANG, DUS THA DAD PA DANG, RNAM PA THA DAD PA NI
RAB TU BSTAN PA LAS DNGOS PO GZHAN NYID DE 'DI LTAR DNGOS PO
GZHAN NYID 'GAL BA'I CHOS DANG LDAN PA LAS YIN LA, YUL DANG, DUS
DANG, RNAM PA THA DAD PA YANG 'GAL BA'I CHOS DANG LDAN PA YIN NO,
,DE'I PHYIR RNAM PA GZHAN DANG LDAN PA'I DNGOS PO 'DZIN PA

NI RNAM PA GZHAN DANG LDAN PA'I DNGOS PO LA TSAD MA YIN TE, DPER
NA DUNG DKAR PO LA SER POR 'DZIN PA BZHIN NO, ,RNAM PA GZHAN GYI
DNGOS PO 'DZIN PA NI, RNAM PA GZHAN DANG LDAN PA'I DNGOS PO LA
TSAD MA MA YIN NO, ,YUL GZHAN NA GNAS PAR 'DZIN PA YANG YUL GZHAN
NA GNAS PA LA TSAD MA MA YIN TE, JI LTAR SGO'I BU GA'I

GSEB KYI YUL NA NOR BU'I 'OD GNAS PA LA NOR BUR 'DZIN PA'I SHES
PA NI KHANG BA'I PHUG NA NOR BU GNAS PA LA TSAD MA MA YIN PA
BZHIN NO, ,DUS GZHAN DANG LDAN PA 'DZIN PA DANG, DUS GZHAN DANG
LDAN PA'I DNGOS PO LA TSAD MA MA YIN NO, ,JI LTAR NAM PHYED YIN
PA LA NYI MA'I GUNG GI NGO BOR 'DZIN PA'I RMI LAM GYI SHES

PA NI NAM PHYED KYI NGO BO LA TSANG MA MA YIN PA BZHIN NO, ,YUL
NGES PA DANG RNAM PA NGES PA DE NI PHRAD PAR NUS PA YIN GYI DUS
GANG YIN PA GO YONGS SU BCAD PA'I DUS GANG YIN PA DE NYID DANG
PHRAD PAR MI NUS PA MA YIN NAM ZHE NA, GANG GI DUS NA YONGS SU
BCAD PA'I DUS DE NYID KYI TSE NI PHRAD PAR BYA BA YIN PAR MI SMRA
STE, MTHONG

BA'I DUS KYANG GZHAN PHRAD PA'I DUS KYANG GZHAN YIN PA'I PHYIR
RO, ,'ON KYANG DUS GANG DU YONGS SU BCAD PA'I DNGOS PO DE NYID
DANG PHRAD PAR BYA BA YIN TE, THA DAD PA MED PAR MNGON PAR ZHEN
PA'I PHYIR RGYUN GYIS ZHUGS PA LA GCIG PA NYID DU BLTA BAR BYA'O,
,GANG GI SNGON DU SHES PA 'GRO BA DE LA DE SKAD CES BYA STE,
'BRAS

BU BAS RGYU SNGA BA LA SNGON DU SANG BA ZHES BYA'O, ,RGYU'I SGRA
SMOS NA NI SKYES BU'I DON 'GRUB PA'I DNGOS KYI RGYU YIN PAR SHES
PAR 'GYUR RO, ,SNGON DU SONG BA'I SGRA NI SNGA BA TZAM LA BYA'O,
,YANG DAG PA'I SHES PA NI GNYIS TE, DON BYED PAR SNANG BA DANG,
DON BYED PAR NUS PA LA RAB TU 'JUG PAR BYED PA'O, ,DE NYID LA RAB

TU 'JUG PAR BYED PA GANG YIN PA DE 'DIR DPYAD PAR BYA BA YIN LA,
DE YANG SNGON DU SONG BA TZAM YIN GYI, DNGOS PO RGYU NI MA YIN
TE, YANG DAG PA'I SHES PA YOD NA SNGAR MTHONG BA DRAN NO, ,DRAN
PA LAS MNGON PAR 'DOD DO, ,MNGON PAR 'DOD PA LAS RAB TU 'JUG GO,
,RAB TU ZHUGS PA NA PHRAD PAR 'GYUR TE, DE'I

@39A *, ,PHYIR MNGON SUM GYI RGYU MA YIN NO, ,DON BYED PAR SNANG
BA NI MNGON SUM DU PHRAD PA'I RGYU YIN MOD KYI, 'ON KYANG DE
BRTAG PAR BYA BA MA YIN TE, RTOG PA DANG LDAN PA RNAMS GANG LA
DON DU GNYER BA RTOG PA DANG LDAN PA THE TSOM ZA BA DE NYID NI
BRTAG PAR BYA BA YIN NO, ,DON BYED PAR SNANG BA'I

SHES PA YOD NA NI SKYES BU DON GRUB ZIN PAS DES NA DE LA DON DU
GNYER BA RNAMS YID GNYIS MED DE, DE'I PHYIR DE BRTAG PAR BYA BA
MA YIN NO, ,DE BAS NA BRTAG PAR BYA BAR 'OS PA DNGOS KYI RGYU MA
YIN PA YANG DAG PA'I SHES PA BSTAN PAR BYA BA'I PHYIR RGYU'I SGRA
GZHAN NAS SNGON DU YOD PA SMOS SO, ,SKYES BU'I DON NI

DON DU GNYER BAR BYA BA'I DON TE, 'DOD PAR BYA BA ZHES BYA BA'I
DON TO, ,DOR BAR BYA BA'AM BLANG BAR BYA BA YIN NO, ,DOR BAR BYA
BA'I DON NI DOR BAR 'DOD LA, BLANG BAR BYA BA YANG BLANG BAR 'DOD
PA YIN NO, ,DOR BAR BYA BA DANG BLANG BAR BYA BA LAS MA GTOGS PA
PHUNG PO GZHAN NI MED DE, BTANG SNYOMS SU BYA BA

YANG BLANG BAR MI BYA BA YIN PA'I PHYIR DOR BAR BYA BA NYID DO,
,DE 'GRUB PA NI DOR BA DANG LEN PA DANG, RGYU LA RAG LAS NAS
'GRUB PA NI SKYE BA LA BRJOD LA, SHES PA LA RAG LAS TE 'GRUB PA
NI RJES SU SGRUB PA STE, DOR BAR BYA BA LA NI DOR BAR BYA BAR
RJES SU BSGRUB PA'O, ,BLANG BAR BYA BA YANG BLANG BAR RJES SU
SGRUB PA'O,,

DE BAS NA DOR BAR BYA BA DANG, BLANG BAR BYA BA GNYIS LA 'DOR BA
DANG LEN PA'I MTSAN NYID RJES SU SGRUB PA NI 'GRUB PA ZHES BYA'O,
,'DI NI THAMS CAD KYANG YIN LA SKYES BU DON 'GRUB PA YANG YIN NO,
,THAMS CAD KYI SGRA NI 'DIR RDZAS MA LUS PA LA 'JUG GI, RNAM PA
MA LUS PA LA MA YIN NO, ,DE BAS NA YANG DAG

PA'I SHES PA'I RGYUS RNAM PA GNYI GA YANG 'GRUB PO ZHES BYA BA'I
DON 'DI NI MA YIN LA SKYES BU'I DON 'DI NI MA YIN GYI, 'ON KYANG
GANG JI TZAM GRUB PA DE DAG THAMS CAD MA LUS PAR SGRUB PA 'DI'I
RGYU NI YANG DAG PA'I SHES PA YIN NO, ,LOG PA'I SHES PA LAS BYA
ROG DANG TA LA TZAM DU YANG DON 'GRUB PA MED DE, 'DI LTAR

CI STE BSTAN PA'I DON DANG PHRAD PAR BYED PA DE LTA NA DE LAS DON
'GRUB PA YIN LA, BSTAN PA DANG PHRAD PAR BYED PA YANG YANG DAG
PA'I SHES PA KHO NA YIN NO, ,BSTAN KYANG MA PHRAD PA NI LOG PA'I
SHES PA YIN LA, THOB PAR BYED PA MA YIN YANG JI LTAR DON 'GRUB
PA'I RGYUR 'GYUR, DE BAS NA LOG PA'I SHES PA GANG YIN

@39B PA DE LAS NI DON GRUB PA MA YIN LA, GANG LAS DON 'GRUB PA DE
NI YANG DAG PA'I SHES PA KHO NA YIN NO, ,DE BAS NA YANG DAG PA'I
SHES PA NYID NI 'BAD DE BSTAN PAR BYA BA YIN NO, ,GANG GI PHYIR
DE NYID SKYES BU'I DON 'GRUB PA'I RGYU YIN PA DE BAS NA, JI TZAM
DU SKYES BU'I DON 'GRUB PA NI YANG DAG PA'I SHES PA'I

RGYU CAN KHO NA YIN NO ZHES JI SNYED SMRAS PA DE THAMS CAD NI
YANG DAG PA'I SHES PA NI SKYES BU'I DON GRUB PA THAMS CAD KYI
SNGON DU 'GRO BA ZHES BYA BAS BSTAN PA YIN NO, ,YIN PAS NA ZHES
BYA BA'I SGRA NI 'DIR DE BAS NA ZHES BYA BA'I DON YIN LA, GANG
DANG DE YANG RTAG TU 'BREL PA YIN NO, ,DES NA DON 'DI YIN TE,

GANG GI PHYIR YANG DAG PA'I SHES PA NI SKYES BU'I DON THAMS CAD
'GRUB PAR SNGON DU 'GRO BA YIN PA DE BAS NA DE BSTAN NO, ,CI STE
SGRA'I SBYOR BA LA YANG DAG PA'I SHES PA GTZO BOR MA GYUR MOD
KYI, 'ON KYANG RAB TU BYED PA 'DIR BRJOD PAR BYA BA YIN PA'I
PHYIR GTZO BOR YIN NO, ,DE BAS NA DE ZHES BYA BA'I SGRA DE NYID
DANG SBYAR

BAR BYA'O, ,BSTAN PAR BYA BA YIN PAS LOG PAR RTOGS PA BSAL BA'I
SGO NAS SO SOR BSTAN PA NI BSTAN TO ZHES BYA BA YIN NO, ,'DIR LOG
PAR RTOGS PA RNAM PA BZHI STE, GRANGS DANG, MTSAN NYID DANG,
SPYOD YUL DANG, 'BRAS BU'I YUL LO, ,DE LA GRANGS LAS LOG PAR
RTOGS PA BSAL

BA'I PHYIR, RNAM PA GNYIS TE ZHES BYA BA SMOS TE, 'DI LA RNAM PA
GNYIS TE BYE BRAG GNYIS YOD PAS NA RNAM PA GNYIS SO, ,YANG DAG
PA'I SHES PA'I GSAL BA NI GNYIS YIN NO ZHES GRANGS BSTAN PA'I SGO
NAS KYANG GSAL BA'I DBYE BA BSTAN PA YIN NO, ,GSAL BA'I DBYE BA
BSTAN PA NI GSAL BA SO SO

LA NGES PA'I YANG DAG PA'I SHES PA'I MTSAN NYID BSTAN PAR NUS
KYI, GSAL BA'I DBYE BA MA BSTAN NA NI GSAL BA MTHA' DAG LA KHYAB
PA'I YANG DAG PA'I SHES PA'I MTSAN NYID GCIG PO MI SLU BA DE RTEN
SO SO LAS YOD PAR SMRA BAR MI NUS SO, ,DE BAS NA GRANGS KYI DBYE
BA BSTAN BAS NI, MTSAN NYID BSTAN PA'I

YAN LAG KHO NA YIN TE, GSAL BA'I BDAG NYID KYANG GRANGS KYI DBYE
BA MA BSTAN PAR NI MTSAN NYID KYI DBYE BA BSTAN PAR MI NUS PA'I
PHYIR RO, ,DE LTAR NA MTSAN NYID BSTAN PA'I YAN LAG NYID YIN PA'I
PHYIR GRANGS KYI DBYE BA THOG MAR BSTAN TO, ,RNAM PA DE GNYIS
KYANG GANG ZHES MNGON SUM DANG ZHES BYA BA SMOS TE,

@40A *, ,DBANG PO LA BRTEN PA'I DON NI MNGON SUM YIN NO, ,DBANG
PO LA BRTEN PA YANG SGRA BSHAD PA'I RGYU MTSAN YIN GYI, 'JUG PA'I
RGYU MTSAN NI MA YIN NO, ,DBANG PO LA BRTEN PA NYID 'DIS NI DON
GCIG TU 'DUS PA'I DON MNGON SUM DU BYED PA NYID MTSON PA YIN TE,
DE NYID SGRA 'JUG PA'I RGYU MTSAN

YIN NO; ,DE BAS NA GANG CUNG ZAD DON MNGON SUM DU BYED PA'I SHES
PA DE NI MNGON SUM ZHES BYA'O, ,CI STE DBANG PO LA BRTEN PA KHO
NA 'JUG PA'I RGYU MTSAN DU GYUR PA YIN NA NI DBANG PO'I SHES PA
'BA' ZHIG MNGON SUM YIN PAR SMRAS KYI, YID LA SOGS PA NI MA YIN
PAR 'GYUR RO, ,DPER NA 'GRO BAS NA BA LANG

ZHES BYA BA LA, BA LANG GI SGRAS 'GRO BA'I BYA BA BSHAD PA YIN
MOD KYI, 'ON KYANG 'GRO BA'I BYA BAS NYE BAR MTSON PA DON GCIG LA
'DUS PA'I BA LANG NYID SGRA 'JUG PA'I RGYU MTSAN NYID DU BYED LA,
DE LTAR NA 'GRO YANG RUNG MI 'GRO YANG RUNG, BA LANG NI BA LANG
GI SGRAR GRUB PA BZHIN NO, ,'DIS DPOGS PAS NA DPAG

PA STE; BYED PA BSGRUB PA'I RJES SU DPAG PA'I SGRAS NI RTOG PA
DANG BCAS PA'I MTSAN NYID KYI TSAD MA BSTAN TE, RTAGS BZUNG ZHING
'BREL PA DRAN PA'I RJES LA DPOGS PA LA NI RJES SU DPAG PA STE,
PHYOGS KYI CHOS BZUNG NAS BSGRUB PAR BYA BA DANG SGRUB PAR BYED
PA 'BREL PAR DRAN NA RJES SU DPAG PA 'JUG

PA NI DUS PHYIS 'BYUNG BA ZHES BYA'O, ,DANG ZHES BYA BA NI MNGON
SUM DANG RJES LA DPAG PA NI GNYIS KA YANG MTHU MTSUNGS PAR SDUD
PA YIN TE, JI LTAR DON MED PA'I MI 'BYUNG BA'I PHYIR DON DANG
PHRAD PAR BYED PAS MNGON SUM TSAD MA YIN PA DE BZHIN DU RJES SU
DPAG PA YANG DON MED NA MI 'BYUNG BA'I PHYIR YONGS SU

BCAD PA'I DON DANG PHRAD PAR BYED PAS TSAD MA YIN NO ZHES SO, ,DE
LA ZHES BYA BA NI BDUN PA'I DON DANG SBYAR NAS DMIGS KYIS DGAR BA
BYED PA YIN NO, ,DE BAS NA TSIG GI DON 'DI YIN TE, DE LA STE
MNGON SUM DANG RJES SU DPAG PA DE GNYIS LA ZHES TSOGS PA BSTAN PA
YIN NO, ,MNGON SUM NI ZHES

PHYOGS GCIG TU BYED PA YIN TE, DE LA TSOGS PA LAS MNGON SUM NYID
KYI RIGS KYIS PHYOGS GCIG PO THA DAD DU BYED PA NI DMIGS KYIS
DGAR PA'O, ,DE LA MNGON SUM NYID RJES SU BRJOD NAS, RTOG PA DANG
BRAL ZHING MA 'KHRUL PA NYID SGRUB PA YIN TE, KHYED DANG NGED CAG
LA DON LA MNGON SUM DU BYED PA'I SHES

@40B PA GRAGS PA GANG YIN PA DE NI RTOG PA DANG BRAL ZHING MA
'KHRUL PA NYID YIN PAR BLTA'O, ,RTOG PA DANG BRAL ZHING MA 'KHRUL
PA NYID MA GRUB PA YIN NA MNGON SUM GYIS SHES PA'I NGO BO GZHAN
CI ZHIG LUS TE, GANG ZHIG MNGON SUM GYI SGRAS BRJOD PAR BYA BA
YIN NA RJES SU BRJOD CES DE SNYAM DU NI BSAM PAR MI

BYA STE; 'DI LTAR DBANG PO'I RJES SU 'GRO BA DANG LDOG PAR BYED
CING DON LA YANG MNGON SUM DU BYED PA'I SHES PA NI THAMS CAD LA
RAB TU GRUB BA NI MNGON SUM GYI SGRAS BRJOD PAR BYA BA YIN LA, DE
RJES SU BRJOD NAS RTOG PA DANG BRAL ZHING MA 'KHRUL PA NYID SGRUB
PAR BYED DO, ,RTOG PA DANG

BRAL TE MI LDAN PA NI RTOG PA DANG BRAL BA YIN TE, RTOG PA'I NGO
BO DANG BRAL BA ZHES BYA BA'I DON TO, ,MA 'KHRUL PA NYID SGRUB
PAR BYED NUS PA'I DNGOS PO'I NGO BO LA PHYIN CI MA LOG PAR 'GYUR
BA'I NGO BO LA BYA'O, ,DON BYED PAR NUS PA'I DNGOS PO'I NGO BO NI

DBYIBS SU BKOD PA'I KHYAD PAR CAN GYI KHA DOG GI BDAG NYID DE, DE
LA MA 'KHRUL PA GANG YIN PA DE DAG NI MA 'KHRUL PA ZHES BYA'O,
,MTSAN NYID DE GNYI GA YANG LOG PAR RTOGS PA BSAL BA'I PHYIR YIN
GYI, RJES SU DPAG PA BSAL BA'I PHYIR NI MA YIN TE, 'DI LTAR RTOG
PA DANG BRAL BA SMOS PA NYID KYIS RJES SU

DPAG PA BSAL BA YIN MOD KYI, DE LA MA 'KHRUL PA MA SMOS NA NI
LJON SHING 'GRO BAR SNANG BA LA SOGS PA DANG BRAL BA YIN PA'I
PHYIR MNGON SUM YIN PAR 'GYUR RO, ,DE LA ZHUGS PA'I LJON SHING
TZAM DANG YANG PHRAD PAR MI SLU BA YIN PA'I PHYIR YANG DAG PA'I
SHES PA YANG YIN LA, RTOG PA DANG BRAL BA YIN PA'I PHYIR MNGON

SUM YANG YIN PAR RTOG PAR 'GYUR BA DE BSAL BA'I PHYIR, MA 'KHRUL
PA SMOS TE, 'DI LTAR DE NI 'KHRUL PA'I PHYIR MNGON SUM MA YIN LA,
TSUL GSUM PA'I RTAGS KYIS BSKYED PA MED PA'I PHYIR RJES SU DPAG
PA YANG MA YIN NO, ,TSAD MA GZHAN YANG YOD PA MA YIN TE, DE BAS
NA LJON SHING 'GRO BAR MTHONG

BA LA SOGS PA NI LOG PA'I SHES PA YIN PAR BSTAN TO, ,CI STE LOG
PA'I SHES PA YIN NA DE LA JI LTAR SHING DANG PHRAD PAR 'GYUR ZHE
NA, DE LAS SHING DANG PHRAD PA MA YIN TE, DES NI YUL SNA TSOGS SU
'GRO BA'I SHING YONGS SU BCAD PA YIN LA, PHRAD PA'I SHING NI YUL
GCIG NA NGES PA YIN NO, ,DE BAS NA LJON SHING GI YUL 'GRO

@41A *, ,BAR SNANG BA GANG YIN PA YUL DE DANG NI MA PHRAD PA YIN
LA, YUL GANG DANG PHRAD PA DE NI MA MTHONG BAS, DE LAS DON GANG
YANG PHRAD PA MED KYI, SHES PA GZHAN ZHIG KHO NA LAS SHING LA
SOGS BA'I DON DANG PHRAD PA YIN NO, ,DE LTAR NAM 'KHRUL BA SMOS
PA NI LOG PAR RTOGS PA GSAL BA'I PHYIR YIN NO, ,DE BZHIN DU MA
'KHRUL PA SMOS

PAS KYANG RJES SU DPAG PA GSAL BA YIN MOD KYI, RTOGS PA DANG BRAL
BA SMOS PA NI LOG PAR RTOG PA BSAL BA'I PHYIR RO, RJES SU DPAG PA
NI 'KHRUL PA YIN TE, RANG GI SNANG BA DON MED PA LA DON DU MNGON
PAR ZHEN PAR ZHUGS PA'I PHYIR RO, ,MNGON SUM NI GZUNG BA'I YUL LA
PHYIN CI MA LOG PA YIN NO, ,

MA 'KHRUL PA NI 'DIR MI SLU BA YIN PAR GZUNG BAR MI BYA STE, 'DI
LTAR YANG DAG PA'I SHES PA KHO NA MNGON SUM YIN GYI, GZHAN NI MA
YIN NO, ,DE LA YANG DAG PA'I SHES PA YIN PA'I PHYIR MI SLU BA YIN
PAR GRUB ZIN PA LA YANG MI SLU BA SMOS PA NI DGOS PA MED PA KHO
NA YIN NO, ,DE LTAR NA DAG GI DON NI MI SLU BA'I

SHES PA MNGON SUM ZHES BYA BA GANG YIN PA DE NI RTOG PA DANG BRAL
ZHING MI SLU BA YIN NO ZHES BYA BAR 'GYUR TE, MI SLU BA LAN GNYIS
SMOS PA 'DI LA DGOS PA CI YANG MED DO, ,DE BAS NA DON BYED NUS
PA'I DNGOS PO GZUNG BAR BYA BA LA PHYIN CI MA LOG PA GANG YIN PA
DE MA 'KHRUL PA YIN PAR RIG PAR BYA'O, ,RTOG PA

YANG CI 'DRA BA ZHIG 'DIR GZUNG BAR BYA ZHE NA, BRJOD PA DANG
ZHES BYA BA SMOS TE, 'DIS RJOD PAR BYED PAS NA BRJOD PA STE SMRA
BAR BYED PA'I SGRA'O, ,BRJOD PA DANG 'DRE BA NI RJOD PAR BYED
PA'I RNAM PA DANG LHAN CIG SHES PA GCIG LA GZUNG BA'I RNAM PA
NYID DU TSOGS PA STE, DE BAS NA GANG GI TSE SHES PA

GCIG LA BRJOD PAR BYA BA DANG RJOD PAR BYED PA'I RNAM PA GNYIS
TSOGS PAR YOD PA DE'I TSE BRJOD PAR BYA BA DANG RJOD PAR BYED PA
GNYIS 'DRES PA ZHES BYA'O, ,MNGON PAR BRJOD BA DANG 'DRE BAR RUNG
BA'I BRJOD PAR BYA BA'I SNANG BA SHES PA GANG LA YOD PA DE LA DE
SKAD CES BYA'O, ,DE LA SHES PA KHA CIG NI BRJOD PA

DANG 'DRES PAR SNANG BA YIN TE, DPER NA BRDA LA BLO BYANG BA
RNAMS KYIS BUM PA'I DON LA RTOG PA NA BUM PA'I SGRA DANG 'DRES
BA'I DON SNANG BA YIN NO, ,KHA CIG NI MNGON PAR BRJOD PA DANG MA
'DRES BAR YANG MNGON PAR BRJOD PA DANG 'DRER RUNG BAR SNANG BA
YIN TE, DPER NA BYIS PA BRDA LA BLO MA BYANG BA RNAMS KYI RTOG

@41B PA LTA BU'O, ,DE LA RTOG PA NI BRJOD PA DANG 'DRES PA'O ZHES
SMOS NA NI BRDA LA BLO MA BYANG BA'I RTOG BA BSDUS PAR 'GYUR BAS
RUNG BA SMOS PAS DE YANG BSDUS PA YIN NO, ,CI STE BRJOD PA DANG
'DRES PA SNANG BA MA YIN DU ZIN KYANG DER SKYES BA NYID KYIS RTOG
PA NI BRJOD BA DANG 'DRER RUNG BAR SNANG BA KHO NA YIN NO, ,

BRJOD PA DANG 'DRES PA GANG YIN PA DE YANG RUNG BA ZHES BYA'O,
,DE BAS NA GNYI GA YANG RUNG BA SMOS PAS BSDUS PA YIN NO, ,BRJOD
PA DANG 'DRES PA MED NA JI LTA RUNG BA NYID DU SHES PAR BYA ZHE
NA, SNANG BA NGES PA MED PA'I PHYIR RO, ,SNANG BA NGES PA MED PA
YANG SNANG BA NGES PA'I RGYU MED PA'I PHYIR RO, ,GZUNG BA'I DON

GYIS RNAM PAR SHES PA SKYED PA NA SNANG BA NGES PAR SKYED PAR
BYED PA YIN TE, DPER NA GZUGS KYIS MIG GI RNAM PAR SHES PA SKYED
PA NA SNANG BA NGES PA SKYED PA BZHIN NO, ,RNAM PAR RTOG PA'I
RNAM PAR SHES PA NI DON LAS SKYES PA MA YIN NO, ,DE BAS NA SNANG
BA NGES PA'I RGYU NGES PA MED PA'I PHYIR SNANG BA NGES PA MED PA

YIN NO; ,RNAM PAR RTOG PA DON LAS MI SKYE'O ZHES BYA BA DE YIN
PAR CI MNGON ZHE NA, DON NYE BA LA MI LTOS PA'I PHYIR RO, ,BYIS
PA RNAMS KYANG JI SRID DU NA MA MTHONG BA NA DE NYID 'DI YIN NO
ZHES SNGON MTHONG BA NYID DU MI 'DZIN PA DE SRID DU DU BA BTANG
NAS NU MKHAR 'JUG PAR MI BYED DO, ,SNGON MTHONG BA DANG PHYIS
MTHONG BA

GNYIS GCIG TU BYED PA'I RNAM PAR SHES PA NI YUL NYE BA CAN MA YIN
TE, SNGON MTHONG BA NYE BA MA YIN PA'I PHYIR RO, YUL NYE BA MA
YIN PA CAN NI DON LA MI LTOS LA, MI LTOS NA SNANG BA NGES PA'I
RGYU MED PA'I PHYIR SNANG BA NGES PA MED PA YIN TE, DE 'DRA BA NI
BRJOD PA DANG 'DRER RUNG BA YIN NO, ,DBANG PO'I RNAM

PAR SHES PA NI NYE BA TZAM 'DZIN PA'I PHYIR DON LA LTOS PA YIN
LA, DON KYANG SNANG BA NGES PA'I RGYU YIN PA'I PHYIR SNANG BA
NGES PA YIN NO, ,DE BAS NA MNGON PAR BRJOD PA DANG 'DRER RUNG BA
MA YIN NO, ,DE NYID KYI PHYIR RANG GI MTSAN NYID SMRA BAR BYA BA
DANG SMRA BAR BYED PA'I DNGOS BOR KHAS BLANGS KYANG DE RNAM PAR
MI RTOG

PAR BRJOD DO, ,GAL TE RANG GI MTSAN NYID KHO NA SMRA BAR BYA BA
DANG SMRA BAR BYED PA YIN PA DE LTA NA YANG MNGON PAR BRJOD PA
DANG 'DRES BA'I DON GYI RNAM PAR SHES PA RNAM PAR RTOG PA YIN NO,
,DBANG PO'I RNAM PAR SHES PA NI DON GYI SGO NAS SNANG BA YIN BA'I
PHYIR MNGON PAR BRJOD PA DANG 'DRER RUNG BA SNANG

@42A *, ,BA MA YIN PAS RNAM PAR MI RTOG BA YIN NO, ,'O NA RNA
BA'I RNAM PAR SHES BA NI SGRA'I RANG GI MTSAN NYID LA 'DZIN PA
YIN LA, SGRA'I RANG GI MTSAN NYID KYANG KHA CIG NI SMRA BAR BYA
BA YIN LA, KHA CIG NI SMRA BAR BYED PA YIN BAS MNGON BAR BRJOD PA
DANG 'DRER RUNG BA SNANG BAR 'GYUR LA,

DE LTA NA NI RNAM BAR RTOG PA DANG BA CAS PA NYID DU 'GYUR RO ZHE
NA, DE LTA BU'I SKYON MED DE RANG GI MTSAN NYID SMRA BAR BYA BA
DANG SMRA BAR BYED PAR DNGOS PO YOD DU ZIN KYANG, RANG GI MTSAN
NYID BRDA'I DUS NA MTHONG BA NYID DU BZUNG NA SMRA BAR BYA BA
DANG SMRA BAR BYED PA YANG BZUNG BAR 'GYUR RO, ,BRDA'I DUS NA YOD
PA'I MTHONG

BA'I YUL GYI DNGOS PO NYID NI DA LTAR YOD PA MA YIN NO, ,DPER NA
BRDA'I TSE NA YOD PA'I MTHONG BA DA LTAR 'GAGS PA DE BZHIN DU
DE'I YUL GYI DON YANG DA LTAR MED PA YIN NO, ,DE BAS NA RNA BA'I
RNAM PAR SHES PAS STON GYI DUS NA MTHONG BA NYID MI 'DZIN PAS NA
SMRA BAR BYA BA DANG SMRA BAR BYED PA'I DNGOS PO 'DZIN PA MA YIN
NO, ,

TSUL 'DIS RNAL 'BYOR PA'I SHES PA YANG SGRA DANG DON MTHA' DAG
SNANG BA YIN MOD KYI, BRDA'I DUS KYI MTHONG BA MI 'DZIN PA'I
PHYIR RNAM PAR MI RTOG PA YIN NO, ,DE DANG ZHES BYA BA NI RNAM
PAR RTOG PA DANG STE, RNAM PAR RTOG PA'I RANG GI NGO BO DANG BRAL
BA STE, STONG PAR GYUR CING MA 'KHRUL PA'I SHES PA GANG YIN PA DE

MNGON SUM YIN NO ZHES 'OG MA DANG SBYAR BAR BYA STE, RTOG PA DANG
BRAL ZHING 'KHRUL BA MED PA NI PHAN TSUN LTOS PAS NI MNGON SUM
GYI MTSAN NYID YIN GYI, SO SOR NI MA YIN NO ZHES BSTAN PA'I PHYIR
DE DANG BRAL ZHING MA 'KHRUL PA GANG YIN PA DE MNGON SUM YIN NO
ZHES MTSAN NYID GNYIS PHAN TSUN LTOS PA NI MNGON SUM

GYI YUL CAN NYID DU BSTAN PA YIN NO, ,RAB RIB NI MIG LA GNOD PA
STE, 'KHRUL PA'I RGYU 'DI NI DBANG PO LA YOD PA'O, ,MYUR DU BSKOR
BA NI MGAL ME LA SOGS PA YIN TE, MGAL ME LA SOGS PA DAL BUS BSKOR
NA 'KHOR LOS 'KHRUL PA MI 'BYUNG BAS DE'I PHYIR MYUR DU ZHES SMOS
PAS 'KHRUL PA LA

BYE BRAG TU BYAS SO, ,RGYU DE NI YUL LA YOD PA'O, ,GRUS 'GRO BA
NI GRUR ZHUGS PA STE, GRUS 'GRO BA NI SHING LA SOGS PA 'GRO BAR
'KHRUL PA 'BYUNG BAS ZHUGS PA ZHES SMOS SO, ,'KHRUL PA'I RGYU 'DI
NI PHYI ROL GYI RTEN LA GNAS PA YIN NO, ,'KHRUGS PA NI RLUNG DANG
MKHRIS BA DANG BAD KAN LA

@42B SOGS PA STE, RLUNG LA SOGS PAS 'KHRUL PAR GYUR BA NA KA BA
LA SOGS PA LA 'BAR BA 'KHRUL PA SKYE'O, ,'KHRUL PA'I RGYU 'DI NI
NANG LA YOD PA LA, ,'KHRUL PA'I RGYU DBANG PO LA YOD PA DANG, YUL
LA YOD PA DANG, PHYI ROL GYI RTEN LA YOD PA DANG, NANG LA YOD PA
DE THAMS CAD KYIS NI DBANG PO

NYIS SGYUR BAR BYED DE, DBANG PO MA BSGYUR BAR DBANG PO 'KHRUL
PAR MI RIGS PA'I PHYIR RO, 'KHRUGS PA LA MTHAR THUG PA DE DAG LA
SOGS PA GANG YIN PA DE DAG LA DE SKAD CES BYA'O, ,SOGS PA SMOS PA
NI LING TOG DANG, MIG SER LA SOGS BA NI DBANG PO LA GNAS PA YIN
PAR GZUNG NGO, ,MYUR DU

BSKOR BA LA SOGS PA NI YUL LA GNAS PA YIN TE, MGAL ME YAN MAN DU
BSKOR BA BYAS NA ME'I KHA DOG CAN GYI 'BIGS PAR SNANG BA'I 'KHRUL
PA 'BYUNG NGO, ,GLANG PO CHE BZHON BA LA SOGS PA NI PHYI ROL GYI
RTEN LA GNAS PA YIN NO, ,GNAD MI BZAD PAR BSNUN PA LA SOGS PA NI
'KHRUL PA'I RGYU NANG GI RTEN

LA GNAS PA GZUNG NGO, ,DE DAG GIS 'KHRUL PA GANG DU YANG MA SKYES
PA'I RNAM PA DE LTA PU'I SHES PA DE NI MNGON SUM YIN NO,, ,,DE
LTAR MTSAN NYID BSTAN NAS GANG DAG DBANG PO KHO NA LTA BA PO YIN
PAR RTOG PA DANG, YID KYI MNGON SUM GYI MTSAN NYID LA SKYON BRJOD
PA DANG, RANG RIG PA DANG, RNAL

'BYOR PA'I SHES PA KHAS MI LEN PA DE DAG GI LOG PAR RTOG PA BSAL
BA'I PHYIR MNGON SUM GYI RNAM PAR DBYE BA STON PAS, DE NI RNAM PA
BZHI STE ZHES BYA BA SMOS SO, ,DBANG PO DANG 'BREL PA'I SHES PA
NI DBANG PO'I SHES PA ZHES BYA BA STE, DBANG PO LA BRTEN PA GANG
YIN PA DE MNGON SUM YIN NO, ,YID KYI

MNGON SUM LA GZHAN DAG SKYON BRJOD PA DE BSAL BA'I PHYIR YID KYI
MNGON SUM GYI MTSAN NYID BSHAD PA, DBANG PO'I RNAM PAR SHES PA
RANG BDAG NYID KYI YUL DE'I DE MA THAG PA NI 'DI LA BAR MED PAS
DE MA THAG PA'O, ,BAR YANG BAR CHAD DANG KHYAD PAR LA BRJOD DE,
DE BAS NA BAR BKAG PAS NA DBANG PA'O RNAM

PAR SHES PA'I YUL GYI NYE BAR LEN PA LAS BYUNG BA RIGS 'DRA BA'I
SKAD CIG MA GNYIS PAR 'BYUNG BA GZUNG STE, DE LTA YIN DANG RGYUD
GCIG TU GTOGS PA'I DBANG PO'I RNAM PAR SHES PA'I YUL GYI SKAD CIG
LA SKAD CIG MA PHYI MA BZUNG BA YIN NO, ,DE NI DBANG PO'I RNAM
PAR SHES PA GANG YIN PA DANG LHAN CIG BYED

@43A *, ,PA DE DBANG PO'I RNAM PAR SHES PA GANG LA YOD PA DE LA
DE SKAD CES BYA'O, ,LHAN CIG BYED PA YANG RNAM PA GNYIS TE, PHAN
TSUN PHAN PA BYED PA DANG, BYA BA GCIG LA BYED PA'O, ,'DIR NI
SKAD CIG GI DNGOS PO LA KHYED PAR SGRUB PA MI 'THAD PA'I PHYIR
BYA BA GCIG LA BYED PA NYID LHAN CIG

BYED PAR BZUNG STE, YUL DANG RNAM PAR SHES PA GNYIS KYIS YID KYI
RNAM PAR SHES PA GCIG LA BYED DO, ,'DI LTAR DE GNYIS NI DE LA
GNYI GA LHAN CIG BYED PA NYID YIN NO, ,'DI 'DRA BA'I DBANG PO'I
RNAM PAR SHES PA NI DMIGS PA'I SKYON BYED PA'I TSUL GYIS KYANG
RNAL 'BYOR PA'I RNAM PAR SHES PA GNYID PA DE

BSAL BA'I PHYIR MTSUNGS PA DE MA THAG PA'I RKYEN SMOS SO,
,MTSUNGS PA MI SHES PA NYID KYIS MTSUNGS PA YANG YIN LA BAR MA
CHOD PAS DE MA THAG PA YANG YIN NO, ,DE'ANG YIN LA RGYU NYID KYIS
NA RKYEN KYANG YIN PA'I DE MA THAG PA'I RKYEN TE DES BSKYED PA'O,
,'DIS NI RGYU GCIG TU GTOGS PA KHO NA'I DBANG PO'I

SHES PA DANG, YID KYI RNAM PAR SHES PA GNYIS BSKYED PAR BYA BA
DANG SKYED PAR BYED PA'I DNGOS POR GYUR PA NA YID KYI RNAM PAR
SHES PA NI MNGON SUM NYID DU SMRA BA YIN NO, ,DE'I PHYIR RNAL
'BYOR PA'I SHES BA RGYUD GZHAN GYI RJES SU 'BRANG BA YANG BSAL BA
YIN NO, ,GANG GI TSE DBANG PO'I RNAM PAR SHES PA'I YUL LAS YID

KYI RNAM PAR SHES PA'I YUL GZHAN YIN PA DE'I TSE BZUNG ZIN PA
'DZIN PAS TSAD MAR MI RUNG BA'I SKYON YOD DO ZHES BYA BA BSAL BA
YIN NO, ,GANG GI TSE DBANG PO'I RNAM PAR SHES PA'I YUL GYI NYE
BAR LEN PA LAS BYUNG BA'I SKAD CIG MA 'DZIN PA DE'I TSE DBANG
PO'I SHES PAS GZUNG BA MA YIN PA'I YUL GZHAN MI 'DZIN PA'I

PHYIR LONG BA DANG 'ON PA LA SOGS PA MED PA'I SKYON DU THAL BAR
'GYUR BA BSAL BA YIN NO, ,YID KYI RNAM PAR SHES PA DE YANG MIG GI
BYA BA 'DAS PA'I TSE MNGON SUM DU 'DOD DO, ,MIG BYED PA DANG LDAN
PA DE'I TSE GZUGS SHES PA GANG YIN PA DE THAMS CAD MIG LA BRTEN
PA KHO NA YIN TE, DE LTAR MA YIN NA NI RNAM PAR SHES

PA GANG YANG MIG LA BRTEN PA MI 'THAD PAR 'GYUR RO, ,YID KYI
MNGON SUM DE NI GRUB PA'AM MA GRUB PA'I MTHA' LAS GRAGS PA YIN
NO, ,'DI SGRUB PAR BYED PA'I TSAD MA NI YOD PA MA YIN NO, ,JI STE
DE LTA BU DE YOD DU BCUG NA YANG NYES PA 'GA' YANG MED DO ZHES
BSTAN PA'I PHYIR 'DI'I MTSAN NYID BSTAN PA YIN NO,,

@43B RANG RIG PA BSTAN PA'I PHYIR SMRAS BA, SEMS NI DON TZAM
'DZIN PA'O, ,SEMS LAS BYUNG BA BDE BA LA SOGS PA NI BYE DRAG GI
GNAS SKABS 'DZIN PA'O, ,THAMS CAD KYANG DE YIN LA SEMS DANG SEMS
LAS BYUNG BA YANG YIN NO, ,BDE BA LA SOGS PA 'BA' ZHIG NYAMS SU
MYONG BA GSAL BA YIN

PA'I PHYIR RANG RIG PA YIN GYI SEMS KYI GNAS SKABS GZHAN NI MA
YIN NO SNYAM DU DOGS PA BSAL BA'I PHYIR THAMS CAD CES BYA BA SMOS
TE, SEMS KYI GNAS SKABS GANG DAG BDAG NYID RIG CING MNGON SUM DU
MA GYUR PA NI 'GA' YANG MED DO, ,NGO BO GANG GIS BDAG NYID RIG
PA'I NGO BO DE NI BDAG NYID

RIG PA'I MNGON SUM MO, ,'DIR GZUGS LA SOGS BA SNANG BA NA DUS
GCIG TU NANG GI BDE BA LA SOGS PA'I RNAM PA NI MYONG BA YIN NO,
,GZUNG BAR BYA BA'I RNAM PA SNGON PO LA SOGS PA NYID SIM PA LA
SOGS PA'I RANG BZHIN DU MYONG BA YIN NO ZHES KYANG BRJOD PAR MI
NUS TE, 'DI LTAR SNGON PO LA SOGS PA SIM

PA LA SOGS PA'I NGO BOR MYONG BA NI NGES PA MED DO, ,GAL TE 'DI
NI SIM PA'I RANG BZHIN NYID YIN NA NI SNGON PO LA SOGS PA 'DI BDE
BA'I RANG BZHIN NO ZHES BYA BA NGES PAR 'GYUR RO, RANG BZHIN GANG
LA RNAM PAR RTOG PAS MNGON SUM GYI BYED PA DON MNGON SUM DU BYED
PA NYID RJES SU RTOGS PA DE NI MNGON SUM YIN NA, SNGON

PO LA NI BDE BA'I RANG BZHIN RJES SU RTOGS PA MED DO, ,DE BAS NA
SNGON PO MYONG BA'I TSE BDE BA MA YIN BA'I SNGON PO'I DON LAS
GZHAN KHO NA'I BDE BA MYONG BA YIN NO, ,DE YANG SHES PA NYID YIN
PA DE BAS NA SHES PA NYAMS SU MYONG BA NI YOD DO, ,SHES PA'I NGO
BO RIG PA DE YANG BDAG NYID KYIS MNGON SUM DU

BYED CING RNAM PAR MI RTOG PA DANG, MA 'KHRUL BA YIN TE, DE BAS
NA MNGON SUM YIN NO, ,RNAL 'BYOR BA'I MNGON SUM BSHAD PA'I PHYIR
SMRAS PAR DANG YANG DAG BA'I DON NI BDEN PA LA ,BDE PA YANG TSAD
MAS MTHONG BA'I DON TE, JI LTAR 'PHAGS PA'I BDEN PA BZHI LTA
BU'O, ,YANG DAG PA'I

DON BSGOM PA NI YANG NAS YANG DU SEMS LA BSLAN PA'O, ,SGOM PA'I
RAB NI BSGOM PAR BYA BA'I DON SNANG BA'I SHES PA GSAL BAR SNANG
BA RTZOM PA'O, ,RAB KYI MTHA' NI GANG GI TSE GSAL BA'I SNANG BA
CUNG ZAD MA RDZOGS BA YIN TE, 'DI LTAR JI SRID DU GSAL BAR SNANG
BA NYID MA RDZOGS BAR DE SRID

@44A *, ,DU DE KHYAD PAR DU 'GRO BA YIN PA GANG GI TSE RDZOGS PA
DE'I TSE NI KHYAD PAR DU 'GRO BA MED DO, ,DE BAS NA RDZOGS PA'I
GNAS SKABS LAS SNGA ROL GYI GNAS SKABS KYI GSAL BA'I SNANG BA NI
RAB KYI MTHA' ZHES BYA'O, ,MTHA' DE LAS BYUNG BA GANG YIN PA NYE
BAR GNAS PA BZHIN DU BSGOM

PAR BYA BA'I DON GYI RNAM BA SHIN TU GSAL BAR 'DZIN BA'I SHES PA
NI RNAL 'BYOR PA RNAMS KYI MNGON SUM YIN NO, ,DES NA 'DIR GSAL
BA'I RNAM PA BRTZAM PA'I GNAS SKABS NI SGOM BA'I RAB YIN LA, 'DI
LTAR LHANG TSER GYIS BAR DU CHOD PA BZHIN NO, ,GANG GI TSE BSGOM
PAR BYA BA'I DON MTHONG BA DE

NI RAB KYI MTHA'I GNAS SKABS YIN ZHING, LAG MTHIL DU SHEL SGONG
BZHAG PA BZHIN DU BSGOM PA'I DON MTHONG BA GANG YIN PA DE NI RNAL
'BYOR PA'I MNGON SUM YIN NO, ,DE NI GSAL BAR SNANG BA YIN LA,
GSAL BAR SNANG BA NYID KYI PHYIR YANG RNAM PAR MI RTOG PA YIN NO,
,RNAM PAR RTOG PA'I RNAM PAR

SHES PA NI BRDA'I TSE MTHONG BA NYID DU DNGOS PO 'DZIN PAS SGRA
DANG 'DRER RUNG BA 'DZIN PA YIN LA, BRDA'I TSE NA MTHONG BA YANG
BRDA'I TSE NA SKYES PA'I SHES PA'I YUL NYID YIN NO, ,DE LTAR STON
GYI SHES PA ZHIG PA NI DA LTAR MED PA DE BZHIN DU SNGON GYI SHES
PA ZHIG PA'I YUL GYI DNGOS PO YANG DA LTAR YOD PA MA YIN

NO; ,DES NA MED PA'I RANG BZHIN CAN GYI DNGOS PO NYE BAR MA YIN
PA 'DZIN PA'I PHYIR RNAM PAR RTOG PA NI MI GSAL BAR SNANG BA YIN
NO, ,DE BAS NA GSAL BAR SNANG BA'I PHYIR RNAM PAR MI RTOG PA YIN
LA, TSAD MAS DAG PA'I DON 'DZIN PA'I PHYIR MI SLU BA YIN NO, ,DE
BAS NA MNGON SUM GZHAN BZHIN DU RNAL

'BYOR MNGON SUM YIN NO, ,RNAL 'BYOR NI TING NGE 'DZIN TO, ,DE DAG
LA YOD PA NI RNAL 'BYOR PA STE, DE'I SHES PA NI MNGON SUM YIN NO,
,'O 'I SGRA NI YONGS SU RDZOGS PA'I TSIG STE, MNGON SUM NI 'DI
DAG TZAM DU ZAD DO, ,DE LTAR MNGON SUM NI RTOGS PA DANG BRAL
ZHING, MA 'KHRUL

BA NYID DANG LDAN PA'I RNAM PAR PHYE BA BSTAN NAS SPYOD YUL LA
LOG PAR RTOGS BSAL BA'I PHYIR, DE'I ZHES BYA BA SMOS TE, MNGON
SUM RNAM PA BZHI PO DE'I YUL DE RTOGS PAR BYA BA NI RANG GI MTSAN
NYID YIN TE, RANG THUN MONG MA YIN PA DE KHO NA NYID NI RANG GI
MTSAN NYID DO, ,DNGOS PO LA NI THUN

@44B MONG MA YIN BDE NYID DANG SPYI YANG YOD LA, THUN MONG MA YIN
PA GANG YIN PA DE NI MNGON SUM GYIS GZUNG BAR BYA BA YIN NO,
,TSAD MA'I YUL NI RNAM PA GNYIS TE, GANG ZHIG RNAM PAR BSKYED PA
STE GZUNG BAR BYA BA DANG, GANG ZHIG ZHEN PA'I BYA BA STE THOB
PAR BYA'O, ,GZUNG BAR BYA BA YANG GZHAN LA ZHEN

PAR BYA BA YANG GZHAN YIN NO, ,'DI LTAR MNGON SUM GYIS GZUNG BAR
BYA BA NI SKAD CIG MA GCIG YIN LA, MNGON SUM GYI STOBS KYIS
BSKYED BA'I NGES BA'I ZHEN PA'I BYA BA NI RGYUN NYID YIN NO,
,MNGON SUM GYIS THOB PAR BYA BA YANG RGYUN NYID YIN NO, ,SKAD CIG
MA NI THOB PAR MI NUS PA'I PHYIR RO, ,DA

BZHIN DU RJES SU DPAG PA YANG RANG GI SNANG BA DON MED PA LA YANG
RANG GI SNANG BA DON DU ZHEN PAS 'JUG PA'I PHYIR DON MED PA 'DZIN
PA YIN NO, ,YANG SGRO BTAGS PA'I DON 'DZIN PA NA RANG GI MTSAN
NYID DU 'DZIN TE, DE BAS NA RJES SU DPAG PA 'DI 'JUG PA'I YUL NI
ZHES BYA BA RANG GI MTSAN NYID YIN LA,

GZUNG BAR BYA BA NI DON MED PA YIN NO, ,DES NA 'DIR TSAD MA'I
GZUNG BAR BYA BA'I YUL STON PAS MNGON SUM GYI YUL RANG GI MTSAN
NYID YIN PAR BSTAN TE, ,SHES PA'I YUL GANG ZHIG RANG GI MTSAN
NYID DU RTOGS PAR BYA BA DE YANG GANG YIN ZHE NA, DON GANG ZHES
SMOS TE, DON GYI SGRAS NI YUL GYI RNAM

GRANGS YIN NO, ,DON DE SHES PA'I YUL GANG NYE BA NA GNAS PA DANG,
MI NYE BA YUL THAG RING PO NA GNAS PA, NYE BA DAR MI NYE BA DE
DAG LAS SHES PA LA SNANG BA GZUNG BA'I RNAM PA GSAL BA DANG MI
'GAL BA DAG TU THA DAD PA'O, ,SHES PA'I YUL ZHIG NYE BAS NI SHES
PA'I RNAM PA GSAL BAR SNANG

BAR BYED LA, NYE BA MA YIN PA NA RING BA'I YUL NA GNAS PA NYID
KYI NI MI GSAL BAR BYED DE DE NI RANG GI MTSAN NYID YIN NO,
,DNGOS PO THAMS CAD KYANG RING BA LAS NI MI GSAL BAR SNANG NGO,
,NYE BA LAS NI GSAL TE DE NYID RANG GI MTSAN NYID YIN NO, ,CI'I
PHYIR MNGON SUM GYI YUL KHO NA RANG GI MCHAN

NYID YIN, 'DI LTAR RNAM PAR RTOG PA'I YUL GYI ME LA YANG MTHONG
BA'I BDAG NYID KHO NAR NGES PA YIN NO ZHEN, DE NYID DON DAM PAR
YOD PA ZHES SMOS TE, DON DAM PA DANG BCOS MA MA YIN PA STE SGRO
MA BTAGS PA'I RANG BZHIN YIN LA, DES YOD PAS DON DAM PAR YOD
PA'O, ,GANG GI PHYIR DON

@45A *, ,GANG NYE BA DANG MI NYE BA DAG LAS SNANG BA GSAL BAR
BYED BA DE NYID DON DAM PAR YOD BA YIN LA, MNGON SUM GYI YUL YANG
DE NYID YIN PA DE'I PHYIR DE KHO NA RANG GI MTSAN NYID YIN NO,
,YANG CI'I PHYIR DE NYID NI DON DAM PAR YOD PA YIN ZHE NA, DNGOS
PO'I MTSAN NYID DON BYED NUS PA KHO

NA YIN PA'I PHYIR RO ZHES BYA BA SMOS TE, DON DU GNYER BAR BYA BA
YIN BAS NA DON TE, DOR BAR BYA BA DANG, BLANG BAR BYA BA'O, ,DOR
BAR BYA BA NO DOR BAR BSGRUB PAR BYA BA YIN LA, BLANG BAR BYA BA
YANG BLANG BAR BSGRUB PAR BYA'O, ,DON DGOS PA'I BYED BA NI 'GRUB
BA'O, ,DE LA NUS PA NI MTHU STE,

DE NYID DNGOS PO GANG YIN PA'I MTSAN NYID DE RANG BZHIN YIN PA DE
NI MTSAN NYID DON BYED NUS PA'O, ,DE'I DNGOS PO NI DON NYID DE
DE'I PHYIR RO, ,DNGOS PO NI DE NYID DON DAM PAR YOD PA'I RNAM
GRANGS YIN NO, ,DE'I DON NI 'DI YIN TE, GANG GI PHYIR DON BYED
NUS PA LA NI DON DAM

PAR YOD PA ZHES BRJOD LA, NYE BA DANG MI NYE BA LAS SHES PA'I
SNANG BA THA DAD PAR BYED KYANG DON BYED NUS PA YIN PA DE'I PHYIR
DE NYID DON DAM PAR YOD PA YIN NO ZHES BYA BA'O, ,DON BYA BA NI
MNGON SUM GYI YUL DE NYID LAS 'GRUB KYI RNAM PAR RTOG PA'I YUL LA
SNANG BA NYID DU NGES PA DE LTA NA YANG DE MTHONG BA NYID NI MA

YIN TE; DE LAS DON BYA BA MED PA'I PHYIR DANG MTHONG BA LAS NI
DON YOD PA'I PHYIR RO, ,DE BAS NA DE NYID RANG GI MTSAN NYID YIN
GYI, RNAM PAR RTOG PA'I YUL NI MA YIN NO, ,RANG GI MTSAN NYID DU
NGES PA DE LTA NA YANG DE MTHONG BA NYID NI MA YIN GANG ZHIG RANG
GI MTSAN NYID MA YIN PA DE NI SPYI'I MTSAN NYID YIN NO, ,RNAM

PAR RTOG PA'I SHES PAS NGES PA'I DON NI NYE BA DAG LAS SHES PA'I
SNANG BA THA DAD PAR MI BYED DO, ,'DI LTAR SGRO BTAGS BAR BYA
BA'I ME NI SGRO BTAGS NAS YOD PA DANG, SGRO BTAGS NAS NYE BA DANG
RING BAR GNAS PA YIN NO, ,SGRO BTAGS PA DE NYE BA DANG RING BA
LAS NI SHES PA'I SNANG BA THA DAD PA MED DO, ,DE

BAS NA RANG GI MTSAN NYID LAS GZHAN ZHES BSHAD DO, ,SPYI NYID DU
MTSON BAS SPYI'I MTSAN NYID DE THUN MONG GI NGO BO ZHES BYA BA'I
THA TSIG GO, ,SGRO BTAGS PA'I NGO BO NI ME MTHA' DAG GI SPYI'I
MTSAN NYID YIN LA DE YANG RJES SU DPAG PA'I GZUNG BAR BYA BA YIN
NO ZHES BSTAN PA'I PHYIR, DE NI RJES SU

@45B DPAG PA'I YUL YIN NO ZHES BYA BA SMOS TE, GZUNG BAR BYA BA'I
NGO BO YIN NO, ,SPYI'I MTSAN NYID NI RJES SU DPAG PA'I MTSAN NYID
YIN NO ZHES BSHAD PAR 'DOD PAS RANG GI MTSAN NYID KYI NGO BO
BSHAD PA'I GZHUNG 'DI BZLAS PAR BYA DGOS PAS DE BAS NA TSEGS
CHUNG BAR BYA BA'I PHYIR MNGON SUM GYI SKABS

'DI RJES SU DPAG PA'I YUL BSTAN TO, ,YUL LA LOG PAR RTOGS PA BSAL
NAS 'BRAS BU LA LOG PAR RTOGS PA BSAL BA'I PHYIR, MNGON SUM GYI
SHES PA DE NYID CES BYA BA SMOS TE, MNGON SUM GYI SHES PA BSTAN
MA THAG PA GANG YIN PA DE NYID TSAD MA'I 'BRAS BU YIN NO, ,JI
LTAR TSAD

MA'I 'BRAS BU YIN ZHE NA, BSHAD PA DON RTOGS PA KHONG DU CHUD
PA'O, ,MNGON SUM GYI SHES PA GANG LA NGO BO NYID YOD PA DE NI DON
RTOG PA'I NGO BO YIN TE, DE'I DNGOS PO DE NI DE NYID DE DE'I
PHYIR RO, ,'DI SKAD BSTAN TE, PHRAD PAR BYED PA'I SHES PA NI TSAD
MA YIN NO, ,PHRAD PAR NUS PA YANG DON MED

NA MI 'BYUNG BA TZAM 'BA' ZHIG LAS NI MA YIN TE, SA BON LA SOGS
PA MED NA MI 'BYUNG BA YIN YANG MYU GU LA SOGS PA PHRAD BYED MA
YIN PA'I PHYIR RO, ,DE BAS NA GZUNG BAR BYA BA'I DON LAS SKYES BU
ZIN KYANG SHES PA 'DI'I GDON MI ZA BAR BYA PA GANG BYAS NA DON
DANG PHRAD PAR BYED PA'I LAS SU BYA BA

'BA' ZHIG YOD PA YIN LA, GANG RJES SU BSGRUBS PAS SHES PA BRAD
BYED DU GYUR PA DE NYID KYANG TSAD MA'I 'BRAS BU YIN NO, ,PHRAD
PAR BYED PA'I PHRAD BYED KYI BYA BA YANG 'JUG PA'I YUL RAB TU
SNGON PO KHO NA YIN NO ZHES SNGAR BSTAN ZIN TO, ,DON RAB TU SNGON
PO'I NGO BO YANG DON RTOGS PA'I RANG BZHIN

GYI MNGON SUM DE NYID YIN TE, DE'I PHYIR DE NYID TSAD MA'I 'BRAS
BU YIN NO, ,GAL TE SHES PA NI DON RTOGS PA'I NGO BO YIN PA'I
PHYIR TSAD MA'I 'BRAS BU YIN NA 'O NA TSAD MA CI YIN ZHE NA,
SMRAS PA, SHES PA 'DI'I DON DANG 'DRA BA GANG YIN PA STE MTSUNGS
PA GANG YIN PA TSAD MA YIN NO, ,'DI LA

RNAM PAR SHES PA YUL GANG LAS SKYES PA DE NI YUL DE DANG 'DRA BA
YIN TE, JI LTAR SNGON PO'I DON LAS SKYES PA NA SNGON PO 'DRA BA
BZHIN NO, ,JI LTAR 'DRA BA DE YANG RNAM PA DANG SNANG BA ZHES
KYANG BYA'O, ,SHES PA LAS MA GTOGS PA 'DRA BA MED PA MA YIN NAM,
DE LTA YIN NA NI SHES DE NYID TSAD MA

@46A *, ,YIN LA DE NYID 'BRAS BU YIN NO, ,DNGOS PO GCIG PA NI
BSGRUB PAR BYA BA DANG, SGRUB PAR BYED PA 'THAD PA MA YIN NA JI
LTAR 'DRA BA DE TSAD MA YIN ZHE NA, DE'I DBANG PO ZHES SMOS TE,
DE'I ZHES BYA BA NI 'DRA BA LA BYA'O, ,DE'I DBANG GIS TE 'DRA
BA'I MTHUS DON RTOGS

PA DE KHONG DU CHUD PA DE GRUB PA STE 'GRUB PA'I GTAN TSIGS DE'I
PHYIR TE, MNGON SUM GYI SHES PA DON RTOG PA'I NGO BO NI 'DRA BA'I
DBANG GIS 'GRUB PA YIN TE, RTOGS PA YIN NO ZHES BYA BA'I THA TSIG
GO, ,GANG GI PHYIR RNAM PAR SHES PA SNGON PAR SNANG BA DE'I PHYIR
SNGON POR RTOGS PAR NGES PA

YIN NO; ,MIG LA SOGS PA GANG DAG LAS SHES PA SKYES PA DE'I DBANG
GIS NI SHES PA DE SNGON PO MYONG BA YIN PAR GZHAG PAR MI NUS KYI,
,SNGON PO 'DRA BA MYONG BAS NA SNGON PO RIG PAR RNAM PAR GZHAG
GO, ,GANG GI DNGOS PO GCIG LA 'GAL BAR 'GYUR BA 'DIR BSKYED BYA
SKYED BYED KYI

RGYU MTSAN GYI NI BSGRUB PAR BYA BA DANG SGRUB PAR BYED PA'I
DNGOS PO NI MA YIN MOD KYI, 'ON KYANG RNAM PAR GZHAG PA DANG 'JOG
PA'I SGO NAS YIN NO, ,DE BAS NA DNGOS PO GCIG LA NGO BOR 'GAS NI
TSAD MA YIN LA, NGO BO 'GAS NI TSAD MA'I 'BRAS BU YIN PAR 'GAL BA
MED DO, ,'DI LTAR

SHES PA DE DANG 'DRA BA NI RNAM PAR 'JOG PA'I RGYU YIN LA, RNAM
PAR GZHAG PAR BYA BA NI SNGON PO MYONG BA'I NGO BO YIN NO, RNAM
PAR GZHAG PA DANG RNAM PAR 'JOG PA'I NGO BO YANG SHES PA GCIG LA
JI LTAR BU ZHE NA, BSHAD PA GANG GI PHYIR RNAM PAR SHES PA DE NI
'DRA BA NYAMS SU MYONG NAS NGES PAR

BYED PA'I SHES PAS SNGON PO 'DZIN PAR 'JOG STE, DE BAS NA MYONG
BAR 'GYUR BA'I 'DRA BA NI RNAM PAR 'JOG PA'I RGYU YIN LA, NGES
PAR BYED PA'I SHES PAS SHES PA DE LA SNGON PO MYONG BAR RNAM PAR
GZHAG PA NI RNAM PAR GZHAG PAR BYA BA YIN NO, ,DE BAS NA SHES PA
MI'I 'DRA BA LAS BZLOG NAS

'DRA BA'I RNAM PAR 'JOG PA'I RGYU'O, ,SNGON POR LA RTOGS PA LAS
BZLOG STE SNGON POR RTOG PA'I NGO BO NYID NI RNAM PAR GZHAG PA
YIN NO, ,RNAM PAR 'JOG PAR BYED PA NI MNGON SUM GYIS RTOG PA
BYUNG BA'I RNAM PAR RTOG PA'I SHES PA YIN GYI, MNGON SUM NYID NI
RNAM PAR MI RTOG PA YIN PA'I PHYIR BDAG

@46B NYID SNGON POR RTOG PAR RNAM PAR 'JOG PAR MI NUS SO, ,NGES
PAR BYED PA'I SHES PAS RNAM PAR MA BZHAG PA NI SNGON POR RTOGS
PA'I NGO BOS SHES PA YOD DU ZIN KYANG MED PA DANG 'DRA BA KHO NA
YIN NO, ,DE BAS NA NGES PAR BYED PA'I SHES PAS RNAM PAR SHES PA
SNGON POR RTOGS PA'I NGO BOR RNAM PAR

GZHAG PA NI SNGON POR RTOGS PA'I BDAG NYID DU YOD PAR 'GYUR RO,
,DE BAS NA MNGON PAR ZHEN PAR BYED PA NYID MNGON SUM GYI TSAD MA
YIN NO ,ZHEN PAR MA BYAS PAR NI RNAM PAR SHES PA SNGON PO'I RTOG
PA'I BDAG NYID DU RNAM PAR GZHAG PA MED DO, ,DE LTA BAS NA YANG
TSAD MA'I 'BRAS BU DON RTOGS

PA'I NGO BO NYID MA GRUB PA YIN NO, ,DE BAS NA SGRUB PAR BYED PA
DAM PA MED PA'I PHYIR SHES PA TSAD MA NYID DU MI 'GYUR RO, ,ZHEN
PA BSKYED PAS 'DRA BA'I DBANG GIS SHES PA SNGON POR RTOGS PA'I
NGO BOR RNAM PAR GZHAG NA NI 'DRA BA RNAM PAR 'JOG PA'I RGYU YIN
PA'I PHYIR TSAD MA GRUB PA YIN NO, ,CI

STE DE LTA NA MNGON SUM ZHEN PA DANG BCAS PA NYID TSAD MA YIN
GYI, NYI TSE BA NI MA YIN NO ZHE NA, DE NI MA YIN TE, GANG GI
PHYIR MNGON SUM GYI STOBS KYIS BYUNG BA'I ZHEN PAS NI DON MTHONG
BA NYID DU ZHEN PAR BYED KYI, RTOGS PAR BYED PA NYID DU MA YIN
NO, ,MTHONG BA YANG DON MNGON SUM DU BYED PA ZHES BYA

BA MNGON SUM GYI BYED PA YIN NO, ,RNAM PAR RTOG PA YIN TE, 'DI
LTAR DON LKOG TU GYUR PA RNAM PAR RTOG PA NA BDAG NYID RTOG PAR
BYED KYI, MTHONG BA NI YIN NO ZHES RTOG PA'I BDAG NYID RNAM PAR
RTOG PA'I BYED PA YIN PAR NI MYONG BA NYID LA NGES PA YIN NO, ,DE
BAS NA RANG GI BYED PA BTANG STE

MNGON SUM GYI BYED PA STON PAR BYED PA LAS SNGON GANG LA MNGON
SUM DU SONG BA'I ZHEN PA YOD PA DER MNGON SUM KHO NA 'BA' ZHIG
TSAD MA YIN NO, ,MNGON SUM GYI LE'U STE DANG PO'O,, ,,DE LTAR
MNGON SUM BSHAD NAS, RJES SU DPAG PA BSTAN PA'I PHYIR RJES SU
DPAG PA NI RNAM PA

GNYIS TE ZHES BYA BA SMOS TE BYE BRAG GNYIS SO, 'ON RJES SUS DPAG
PA'I MTSAN NYID BRJOD PAR BYA BA LA RNAM PAR DBYE BA GLO BUR DU
CI'I PHYIR BSTAN CE NA, BSHAD PA, GZHAN GYI DON GYI RJES SU DPAG
PA NI SGRA'I BDAG NYID, ,RANG GI DON GYI RJES SU DPAG PA NI SHES
PA'I BDAG NYID YIN NO,,

@47A *, ,DE GNYIS NI SHIN TU THA DAD PAS MTSAN NYID GCIG TU YOD
PA MA YIN NO, ,DE BAS NA DE GNYIS SO SO'I MTSAN NYID NGES PAR
BSTAN PA'I PHYIR RNAM PAR DBYE BA BSTAN TO, ,RNAM PAR DBYE BA NI
GSAL BA'I DBYE BA YIN LA, GSAL BA'I DBYE BA BSTAN NAS NI GSAL BA
SO

SO LA NGES PA'I MTSAN NYID BSTAN PAR NUS TE, GZHAN DU NI MA YIN
NO, ,DE BAS NA MTSAN NYID BSTAN PA'I CHED KHO NAR RNAM PAR DBYE
BA SMOS SO, ,RNAM PAR DBYE BA BSTAN PA MED PAR NI MTSAN NYID
BSTAN PAR MI NUS PAR RTOGS NAS THOG MAR RNAM PAR DBYE BA SMRAS PA
YIN NO, ,RNAM PA

GNYIS PO DE YANG GANG ZHE NA, RANG GI DON ZHES BYA BA SMRAS TE,
RANG GI YIN TE GANG GIS RANG KHONG DU CHUD PAR BYED PA DE NI RANG
GI DON TO, ,GZHAN GYI DON NI GZHAN GYI YIN TE, GANG GIS GZHAN
KHONG DU CHUD PAR BYED PA DE NI GZHAN GYI DON TO, ,RANG GI DON
DANG GZHAN GYI DON GYI RJES SU DPAG

PA DE GNYIS KYI NANG NAS RANG GI DON SHES PAS KHYAD PAR JI LTA BU
YIN ZHE NA, RJES SU DPAG PAR BYA BA LA TSUL GSUM PA'I RTAGS LAS
ZHES BYA BA SMOS TE, GANG LA 'CHAD PAR 'GYUR BA'I TSUL GSUM PO
YOD PA DE NI TSUL GSUM PA'O, ,MTSON PAR BYED PA'I 'DIS DON STON
PAR BYED PAS NA

RTAGS SO, ,TSUL GSUM PA'I RTAGS DE LAS SKYES BU'I SHES PA GANG
YIN PA ZHES PA 'DI NI RGYU'I SGO NAS BYE BRAG TU BYAS PA'O, ,TSUL
GSUM PA'I RTAGS LAS SKYES SHING TSUL GSUM PA'I RTAGS LA DMIGS PA
YANG YOD PAS RJES SU DPAG PAR BYA BA LA ZHES BYA BAS BYE BRAG TU
BYAS TE,

'DI NI YUL GYI SGO NAS BYE BRAG TU BYAS PA YIN NO, TSUL GSUM PA'I
RTAGS LAS KYES SHING RJES SU DPAG PAR BYA BA LA DMIGS PA SHES PA
DE NI RANG GI DON GYI RJES SU DPAG PA YIN NO, ,MTSAN NYID LA LOG
PAR RTOGS PA BSAL NAS, 'BRAS BU LA LOG PAR RTOGS PA BSAL BA'I

PHYIR SMRAS PA, TSAD MA'I 'BRAS BU GANG YIN PA DE'I RNAM PAR
GZHAG PA GNAG YIN PA DE NI 'DIR RJES SU DPAG PAR BYA BA LA YANG
MNGON SUM DANG 'DRA STE, MNGON SUM BZHIN DU RIGS PAR BYA'O, ,JI
LTAR MNGON SUM SNGON PO DANG 'DRA BA NYAMS SU MYONG BA NA SNGON
POR RNAM PAR GZHAG PA STE, DE BAS NA

@47B RNAM PAR 'JOG PA'I RGYU SNGON PO DANG 'DRA BA NI TSAD MA YIN
LA, SNGON PO KHONG DU CHUD PA'I NGO BO NYID DU RNAM PAR GZHAG PA
NI TSAD MA'I 'BRAS BU YIN NO, ,DE BZHIN DU RJES SU DPAG PA YANG
SNGON PO RNAM PA CAN DU SKYE BA NA SNGON PO KHONG DU CHUD PA'I
DNGOS POR RNAM PAR GZHAG PA DE BAS NA DE SNGON PO DANG 'DRA

BA NI 'DI'I TSAD MA YIN LA, SNGON POR RNAM PAR RTOG PA'I NGO BO
NYID NI TSAD MA'I 'BRAS BU YIN NO, ,SNGON POR RTOG PA'I RANG
BZHIN DE NI 'DRA BA'I DBANG GIS 'GRUB PAR 'GYUR GYI GZHAN DU NI
MA YIN NO, ,DE LTAR 'DIR NI GRANGS DANG MTSAN NYID DANG 'BRAS BU
LA LOG PAR RTOGS PA DANG SPYOD YUL LA

LOG PAR RTOGS PA NI MNGON SUM GYI LE'U RAB BSAL NAS, BSTAN PA'I
ZHA RAL TSUL GSUM PA'I RTAGS KYI SKABS SU BAB NAS DE NYID BSTAN
PA'I PHYIR, TSUL GSUM PA NYID KYI ZHES BYA BA LA SOGS PA SMOS TE,
RTAGS KYI TSUL GSUM GANG YIN PA STE, DE BRJOD PA NI 'DI YIN NO
ZHES BYA BA NI TSIG

GI LHAG MA'O, ,TSUL GSUM YANG GANG ZHE NA, 'CHAD PAR 'GYUR BA'I
MTSAN NYID RJES SU DPAG PAR BYA BA DE LA RTAGS YOD PA NYID DU
NGES PA NI TSUL GCIG YIN NO, ,'DIR NGES PA'I SGRA SMOS PA MA BYAS
MOD KYI, 'ON KYANG THA MAR BYAS PA LA GON GDU THAL BA'I TSUL DE
GNYIS KYANG LTOS PAR 'GYUR BA

YIN NO; ,GANG GI PHYIR JI LTAR MYU GU LA SA BON BZHIN DU RUNG
BTZAM GYI SGO NAS NI RTAGS LKOG TU GYUR BA SHES PA'I RGYU MTSAN
MA YIN TE, MA MTHONG BA'I DU BA LAS MI RTOGS PA'I PHYIR RO, ,BUM
PA LA SOGS PAS SGRON MA BZHIN DU RANG GI YUL CAN GYI SHES PA
BSKYED PA LA LTOS NAS LKOG TU GYUR PA

GSAL BAR BYED PA YANG MA YIN TE, MTHONG YANG 'BREL BA MA NGES PA
LAS MI RTOGS PA'I PHYIR RO, ,DE BAS NA RTAGS KYI LKOG TU GYUR
PA'I DON RTOGS PA'I BYED PA NI LKOG TU GYUR PA'I DON MED NA MI
'BYUNG BAR NGES PA KHO NA YIN GYI, GZHAN NI 'GA' YANG MA YIN NO,
,DE BAS NA RTAGS NI

BYED PA'I BDAG NYID YIN PA'I PHYIR RJES SU 'GRO BA DANG, LDOG PA
DANG PHYOGS KYI CHOS NYID DU NGES PA GDON MI ZA BAR BYA DGOS PAS
TSUL KUN NGES PA'I SGRA LA LTOS PAR BYA BA YIN NO, DE LA YOD PA'I
TSIG GIS NI MIG GIS GZUNG BAR BYA BA YIN PA'I PHYIR ZHES BYA BA
LA SOGS PA MA GRUB BA BSAL

@48A *, BA YIN NO, ,NYID KYI TSIG GIS NI PHYOGS GCIG LA MA GRUB
PA BSAL BA YIN TE, JI LTAR SNGON SHING NI SROG DANG BCAS PA YIN
TE, NYAL BA'I PHYIR RO ZHES LJON SHING PHYOGS SU BYAS LA LO MA
'KHUM PA'I MTSAN NYID KYI NYAL BA NI PHYOGS GCIG LA MA GRUB PA

YIN TE; 'DI LTAR SHING THAMS CAD NI MTSAN MO LO MA KHUM PA LA
BRTEN PA MA YIN TE, 'GA' 'GA' TZAM KHO NAR ZAD PA LTA BU'O, ,YOD
PA'I TSIG GI RJES LA NYID SMOS PAS NI THUN MONG MA YIN PA'I CHOS
GSAL BA YIN NO, ,CI STE RJES SU DPAG PAR BYA BA NYID LA YOD PA
ZHES SMRAS NA

NI MNYAM PAR BYA BA KHO NA GTAN TSIGS YIN PAR 'GYUR RO, ,RES PA
SMOS PAS NI THE TSOM ZA BA MA GRUB PA THAMS CAD BSAL BA YIN NO,
,MTHUN PA'I PHYOGS NI MTSAN NYID 'CHAD PAR 'GYUR BA'O, DE NYID LA
YOD PAR NGES PA NI TSUL GNYIS PA YIN NO, ,'DIR YANG YOD PA SMOS
PAS 'GAL BA

BSAL BA YIN TE, ,DE NI MTHUN PA'I PHYOGS LA YOD PA MA YIN NO,
,NYID SMOS PAS THUN MONG GI MA NGES PA NYID BSAL TE, DE NI MTHUN
PA'I PHYOGS KHO NA LA YOD PA MA YIN GYI 'O NA CI ZHE NA, GNYIS KA
LA YANG YOD PA YIN NO, ,YOD PA SMOS PA LAS SNGAR NGES PAR GZUNG
BA SMOS PA NI YOD PA YIN

YANG MTHUN PA'I PHYOGS LA MA KHYAB PA RTZOL BA LAS BYUNG BA DAG
KYANG TAN TSIGS NYID DU BSTAN PA YIN NO, ,PHYIS NGES PA PAS GZUNG
BA BYAS NA NI DON 'DIR 'GYUR TE, GANG ZHIG MTHUN PA'I PHYOGS LA
YOD PA NYID DE GTAN TSIGS YIN NO ZHES BYA BA YIN TE, RTZOL BA LAS
BYUNG BA NYID GTAN

TSIGS MA YIN PAR 'GYUR RO, ,NGES PA'I TSIG GIS NI RJES SU 'GRO BA
LA THE TSOM ZA BA'I MA NGES PA'I NYID BSAL BA YIN TE, CI LTAR
SMRAS PA'I PHYIR 'GA' ZHIG NI THAMS CAD MKHYEN PA YIN NO ZHES BYA
BA YIN TE, MTHUN PA'I PHYOGS THAMS CAD MKHYEN PA LA SMRA BA NYID
THE TSOM ZA BA YIN NO

MI MTHUN PA'I PHYOGS 'CHAD PAR 'GYUR BA NI MTSAN NYID DE LA MED
PA NYID DU NGES PA NI TSUL GSUM PA YIN NO, ,DE LA MED PA SMOS PAS
NI 'GAL BA BSAL BA YIN TE, 'GAL BA NI MI MTHUN PA'I PHYOGS LA YOD
PA YIN NO, ,NYID SMOS PA'I MI MTHUN PA'I PHYOGS GCIG LA THUN MONG
DU

@48B YOD PA BSAL BA YIN TE, RTZOL BA LAS BYUNG BA NYID DU BSGRUB
PAR BYA BA LA MI RTAG PA NYID NI MI MTHUN PA'I PHYOGS GCIG GLOG
LA SOGS PA LA NI YOD PA YIN LA, NAM MKHA' LA SOGS PA LA NI MED PA
YIN NO, ,DE BAS NA NGES PAR BYED PAS 'DI BSAL TO, ,MED PA'I
SGRA'I SBA

ROL DU NGES PAR GZUNG BA BYA SNA NI DON 'DIR 'GYUR TE, MI MTHUN
PA'I PHYOGS NYID LA MED PA GNAG YIN PA DE NI GTAN TSIGS YIN LA,
DE LTA NA YANG RTZOL BA LAS BYUNG BA NYID MTHUN PA'I PHYOGS LA
YANG MED DO, DE'I PHYIR GTAN TSIGS MA YIN PAR 'GYUR BAS DE LTAR
NA DE SNGAR MA BYAS SO, ,

NGES PAS NI MI MTHUN PA'I PHYOGS LAS LDOG PA LA THE TZOM ZA BA LA
BSAL BA YIN NO, MTHUN PA'I PHYOGS NYID LA YOD PA ZHES BSTAN PA MI
MTHUN PA'I PHYOGS LA MED PA NYID YIN NO ZHES KHONG DU CHUD PA MA
YIN NAM, CI'I PHYIR DE GNYI GA GDUNG BAR BYAS SHE NA, BSHAD PA,
RJES SU 'GRO BA'AM LDOG

NA NGES PA DANG LDAN PA KHO NAR RAB TU SBYAR BAR BA'I, ,GZHAN DU
NI MA YIN NO ZHES BSTAN PA'I PHYIR GNYI GA GZUNG BAR BYAS SO,
,SBYOR BA 'DI GNYI GA YANG MA NGES PA NYID YIN NA NI MTHUN PA'I
PHYOGS LA YOD PA DANG, MI MTHUN PA'I PHYOGS LA MED PA TZAM NYE
GTAN TSIGS YIN NO ZHES BYA BA'I DON

'DIR 'GYUR RO, DE LTA NA YANG DE'I BU YIN PA'I PHYIR DE SNGO
BSANGS YIN TE, SNANG BA'I BU BZHIN NO ZHES BYA BA'I DE'I BU NYID
GTAN TSIGS YIN PAR 'GYUR RO, ,DE'I PHYIR GANG GIS SGRUB PAR BYED
PA DANG BSGRUB PAR BYA BA DANG 'BREL BAR RTOGS PAR 'GYUR BA RJES
SU 'GRO BA DANG LDOG PA NGES PA DANG

LDAN PA DAG KHO NAR SBYAR BAR BYA BA YIN NO, ,NGES PA DANG LDAN
PA KHO NAR GDON MI ZA BAR SBYAR BAR BYA BA NA YANG GNYIS LAS GCIG
KHO NA SBYAR BAR BYA'I, ,GNYI GA NI MA YIN TE, DE BAS RJES SU
'GRO BA'AM LDOG PA'I NGES PA DANG LDAN PA KHO NA SBYAR BAR BYA'O
ZHES BSAL BA PA'I PHYIR GNYI GA GZUNG BA YIN

NO; ,TSUL DE GSUM BSTAN PA'I ZHAR LA RJES SU DPAG PAR BYA BA
DANG, MTHUN PA'I PHYOGS DANG, MI MTHUN PA'I PHYOGS BSTAN PAS DE
DAG GI MTSAN NYID BRJOD DGOS SO, ,DE LA RJES SU DPAG PAR BYA BA
GANG YIN ZHE NA, RJES SU DPAG PA BYA BA NI 'DRI ZHES BYA BA LA
SOGS PA SMOS TE,

@49A *, ,GTAN TSIGS KYI MTSAN NYID GTAN LA 'BEBS PA 'DIR CHOS CAN
NI RJES SU DPAG PAR BYA BA YIN NO, GZHAN DUR SGRUB PAR BYA BA
KHONG DU CHUD PAR BYA BA'I TSE NI SPYI RJES SU DPAG PAR BYA BA
YIN LA, KHYAB PA NGES PAR BYED PA'I TSE NI CHOS RJES SU DPAG PAR
BYA BA YIN

PAR BSTAN PA'I PHYIR, 'DIR ZHES BYA BA SMOS SO, ,SHES PA 'DOD PA
STE KHONG DU CHUD PAR 'DOD PA'I BYE BRAG GI CHOS CAN GANG LA YOD
PA DE LA DE SKAD CES BYA'O, ,MTHUN PA'I PHYOGS GANG ZHE NA, MTHUN
PA'I PHYOGS NI DON MTSUNGS PA'O, ,MTSUNGS PA 'DRA BA'I DON NYE

BAR BTAGS NAS MTHUN PA'I PHYOGS SU BRJOD PA YIN LA, DE YANG
MTSUNGS PA'I SGRAS KHYAD PAR DU BYAS PA YIN NO, MTHUN PA'I PHYOGS
NI MTSUNGS PA'I PHYOGS TE, MTSUNGS PA LA MTHUN PA'I BSTAN PA YIN
NO ,GANG GIS PHYOGS DANG MTHUN PA'I PHYOGS MTHUN PA YIN NO ZHES
BYA BA, PHYOGS DANG

MTHUN PA'I PHYOGS GNYIS KYI SPYI'I GANG YIN SNYAM PA LA, BSGRUBS
PAR BYA BA'I CHOS KYIS SPYIS ZHES BYA BA SMRAS TE, BSGRUB PAR BYA
BA YANG 'DI MA GRUB PA YIN PA'I PHYIR DANG, CHOS NI GZHAN LA
BRTEN PA'I PHYIR BSGRUB PAR BYA BA'I CHOS SO, ,BYE BRAG BSGRUB
PAR BYA BA MA YIN GYI, 'ON TE SPYI

YIN PA DE BAS NA 'DIR SPYI BSGRUB PAR BSTAN TO, DE NI BSGRUB PAR
BYA BA'I CHOS KYANG YIN LA, SPYI YANG YIN TE, BSGRUB PAR BYA BA'I
CHOS KYI SPYIS PHYOGS DANG MTSUNGS PA NI MTHUN PA'I PHYOGS YIN NO
ZHES BYA BA'I DON TO, ,MI MTHUN PA'I PHYOGS GANG ZHE NA, MTHUN
PA'I PHYOGS NI ZHES BYA BA SMOS TE,

MTHUN PA'I PHYOGS MA YIN PA DE NI MI MTHUN PA'I PHYOGS SO, ,MTHUN
PA'I PHYOGS MA YIN PA GANG ZHE NA, MTHUN PA'I PHYOGS DE LAS GZHAN
PA DANG, DE DANG 'GAL BA DANG, MTHUN PA'I PHYOGS DE MED PA'O,
,MTHUN PA'I PHYOGS LA GZHAN PA DANG, DE DANG 'GAL BA NI RJE SRID
DU PHYOGS

KYI RANG GI NGO BO MED PA'I NI MING SHES PA DE SRID DU KHONG DU
CHUD PAR MI NUS SO, ,DE BAS NA GZHAN NYID DANG 'GAL BA NYID DU
RTOG PA'I SHUGS KYIS NA GZHAN PA DANG 'GAL BA GNYIS NI MTHUN
PHYOGS MED PA'I RANG BZHIN DU RTOGS SO, ,DE BAS NA MED PA'I DNGOS
PO MTHUN PA'I PHYOGS MED PA'I NGO

@49B POR RTOGS PA YIN LA, GZHAN PA DANG 'GAL BA GNYIS NI SHUS
KYIS NA MED PA'I NGO BOR RTOGS PA YIN NO, DE BAS NA GSUM CHAR
YANG MI MTHUN PA'I PHYOGS YIN NO ,TSUL GSUM PO YANG RTAGS GSUM 'O
NA DANG STE ZHES BYA BA NI BSHAD ZIN PA'I TSUL GYIS SO, ,YANG GI

SGRAS NI BRJOD PAR BYA BA GZHAN PA SDUD PA'I PHYIR RO, GZHAN GYI
SNGAR TSUL GSUM DANG TSUL GSUM PA'I RTAGS DES PA YIN NO ,TSUL
GSUM NYID NI BSHAD ZIN PAS TSUL GSUM PA'I MI DMIGS PA YIN NO,
,TSUL GSUM PA'I RTAGS KYANG GSUM KHO NA YIN TE, TSUL GSUM

PA'I RTAGS NI RNAM PA GSUM YIN NO ZHES BYA BA'I DON YIN NO, ,DE
DAG KYANG GANG ZHE NA SMRAS PA, ,DGAG PA BSGRUB PAR BYA BA LAS
TSUL GSUM PA'I MI DMIGS PA DANG, YOD PA BSGRUB PAR BYA BA LAS
TSUL GSUM PA'I RANG BZHIN DANG 'BRAS BU'O, ,DE LA MI DMIGS PA
BRJOD PA'I PHYIR

DPER NA ZHES BYA BA LA SOGS PA SMOS TE, DPER NA ZHES BYA BA NI
NYE BAR BSTAN PA'I PHYIR TE, JI LTAR MI DMIGS PA 'DI JI LTA BA DE
BZHIN DU GZHAN YANG YIN GYI, 'DI'I 'BA' ZHIG NI MA YIN NO ZHES
BYA BA'I DON TO, PHYOGS NI PHYOGS GCIG GO, ,BYE BRAG TU GYUR PA
NI BYE BRAGS STE RTOGS PA

PO'I MNGON SUM LA BYA'O, ,DE LTA BU YANG THAMS CAD MA YIN PA DE'I
PHYIR 'GA' ZHIG NA ZHES BYA BA SMOS TE, RTOGS PAR BYED PA'I MNGON
SUM GYI PHYOGS 'GA' ZHIG NA ZHES BYA BA NI CHOS CAN NO, ,BUM PA
MED DE ZHES BYA BA NI BSGRUBS PAR BYA'O, ,DMIGS PA NI SHES PA'O,
,DE'I

MTSAN NYID NI SKYED PAR BYED PA TSOGS PA YIN TE, 'ON TE GANG GI
PHYIR DENG DMIGS PA MTSON PAR BYED PA'O, ,DER 'GYUR BA'I DON NI
SKYED PA NYID DU CHOGS PAR 'DUS PA'I PHYIR TE, DMIGS PA'I MTSAN
NYID DU GYUR PA NI SNANG BA ZHES BYA BA'I DON TO, ,MI DMIGS PA
DE'I PHYIR RO ZHES

BYA BA 'DI NI GTAN TSIGS YIN NO, ,'ON TE GANG ZHIG GANG LA MED PA
DE JI LTAR DER SNANG ZHE NA, SNANG BA NYID SGRO BTAGS PA'I PHYIR
MED DU ZIN KYANG DER SNAD BA ZHES BYA STE, GAL TE 'DI NA YOD NA
NI LTA BA KHO NAR 'GYUR RO ZHES DE LTAR BRTAG TU RUNG BA GANG YIN
PA DE NI DER MED KYANG SNANG

@50A *, ,BAR SGRO GDAGS PAR BYA BA YIN NO, ,DE LTAR BRTAG TU RUNG
BA YANG GANG YIN ZHE NA, GANG GI RANG LA DMIGS PA MTHONG BA'I
RGYU TSOGS PAR GYUR PA'I, ,GANG GI TSE TSOGS PAR RIG PAR BYA ZHE
NA, GANG GI TSE SHES PA GCIG LA 'DRES BA'I DNGOS PO GZHAN DMIGS
PA STE,

DBANG PO GCIG GI SHES PA GZUNG BAR BYA BA MIG LA SOGS PA 'DOD PA
LA MNGON DU PHYOGS PA'I DNGOS PO GNYIS GCIG LA GCIG LTOS PA NA
SHES PA GCIG LA 'DRE BA ZHES BYA'O, ,DE GNYIS YOD PA NA GCIG NGES
PAR GYUR BA NI MA YIN TE, RTOGS PAR BYAR RUNG BA GNYI GA YANG
KHYAD PAR

MED PA'I PHYIR RO, ,DE BAS NA SHES PA GCIG LA 'DRE BA CIG SHOS
SNANG BA NA MTHONG BA'I TSOGS PA TSAD MA CIG SHOS KYANG GAL TE
YOD NA NI MTHONG BA KHO NAR 'GYUR RO ZHES BRTAG PAR BYA BA NI
SNANG BAR SGRO BTAGS PA YIN LA, DE MI DMIGS PA NI NANG BA MI
DMIGS PA YIN NO, ,DE BAS NA

BUM PAS DBEN PA'I SA PHYOGS DE NYID DANG, DE LA DMIGS PA'I SHES
PA NI SNANG BA MI DMIGS PAR NGES PA'I RGYU YIN PA'I PHYIR SNANG
BA MI DMIGS PA ZHES BYA'O, ,DI TZAM DU SHES PA GCIG LE 'DRE BA'I
DNGOS PO NGES PAR MA GYUR PA DE SRID DU SNANG BA MI DMIGS PAR
NGES PA MED DO, ,DE BAS NA

DNGOS PO DANG SHES PA LA YANG MI DMIGS PA ZHES BRJOD PA YIN NO,
,MTHONG BA LOG PA TZAM NI RNA GNYID MA NGES PA'I PHYIR GO BAR
BYED PA MA YIN NO, ,DE BAS NA SNANG BA NI BUM PAS DBEN PA'I SA
PHYOGS DANG DE'I SHES PA TSIG GI SHUGS NYID KYIS SNANG BA MI
DMIGS PA'I NGO BO YIN PAR

SMRA BAR LTA'O, ,DMIGS PA'I MTSAN NYID DU GYUR PA YANG GANG ZHE
NA, DMIGS PA'I MTSAN NYID DU GYUR PA NI ZHES BYA BA SMOS TE,
DMIGS PA'I MTSAN NYID DU GYUR PA NI BUM PA DMIGS PA'I MTSAN NYID
DU GYUR PA NYID LA BYA'O, ,SHES PA'I RKYEN GZHAN TSAR BAR GYUR PA
NYID NI

ZHES BYA BA NI, BUM PA YANG SHES PA SKYED PAR BYED PA YIN LA, MIG
LA SOGS PA GZHAN YANG YIN TE, SNANG BA'I BUM PA LAS GZHAN PA'I
RGYU GANG YIN PA DE NI RKYEN GZHAN YIN LA, DE DAG TSOGS PA NI
'DUS PA'O, ,RANG BZHIN NYID DE GZHAN PA LAS KHYAD PAR DU GYUR PA
YIN

@50B PAS KHYAD PAR CAN DE KHYAD PAR DANG LDAN PA ZHES BYA BA'I
DON TO, ,DES NA BUM PA LA SOGS PA'I RANG BZHIN KHYAD PAR CAN 'DI
DANG, RKYEN GZHAN TSOGS PA 'DIS GNYIS NI DMIGS PA'I MTSAN NYID DU
'GYUR BA YIN PAR BLTA BAR BYA'O, ,RANG BZHIN BYED PAR CAN CIG
'DRA BA ZHIG CE NA, RANG

BZHIN GANG YOD LA ZHES BYA BA LA SOGS PA SMOS TE DMIGS PA'I RKYEN
SNANG DU RUNG BA'I BUM PA LAS GZHAN DE DAG DE BDOG NA RANG BZHIN
GANG YIN PA MNGON SUM KHO NAR 'GYUR BA DE NI RANG BZHIN KHYAD PAR
CAN YIN NO, ,DE'I DON NI 'DI LTA STE, MNGON SUM GYI MTSAN NYID
'DI NI RTOGS PAR

BYED PA GCIG LA LTOS PA YIN NO, ,DE LTA YIN DANG LTA BA PO GCIG
LTA BA LA ZHUGS PA SNANG NA NI GNYI GA DANG LDAN PA YIN NO, ,MI
SNANG BA YIN NA NI YUL DANG DUS DANG POR NGO BO NYID KYI BSKAL
BAS RANG BZHIN KHYAD PAR CAN DANG BRAL BA YIN LA, RKYEN GZHAN NI
TSOGS PA DANG LDAN PA YIN NO, ,RKYEN

GANG GIS LTA BA PO DES MTHONG BAR 'GYUR BA DE NYE BAR 'GYUR BA
YIN TE, DE LTA BAS NA DE GANG LTA BA'I DON DU 'JUG PA DE DAG NYE
BA YIN NO, ,LTA BAR MA ZHUGS PA NA RUNG BA'I YUL NA 'DUG KYANG
BLTA BAR BYA MI NUS PA NI RKYEN GZHAN DANG 'BRAL BA CAN YIN LA,
RANG BZHIN KHYAD PAR CAN DANG NI

LDAN PA YIN NO, ,YUL DANG DUS RING PO DANG 'DUG PA NI GNYI GA
DANG BRAL BA YIN NO, ,DE LTA NA 'GA' ZHIG MTHONG NA NI RKYEN
GZHAN DANG BRAL BA ZHES BYA BA MA YIN LA, RANG BZHIN KHYAD PAR
CAN DANG 'DRA BA YIN NO, ,MA MTHONG BA NI MTHONG BAR NUS PA'I YUL
LA GNAS PA RKYEN GZHAN DANG BRAL BA YIN

LA; GZHAN NI GNYI GA DANG BRAL BA ZHES BYA'O, ,MI DMIGS PA'I DPE
BKOD NAS, RANG BZHIN GYI DPE DGOD PA'I PHYIR, RANG BZHIN ZHES BYA
BA LA SOGS PA SMOS TE, RANG BZHIN GYI GTAN TSIGS ZHES BYA BAR
SBYAR RO, ,GTAN TSIGS CI 'DRA BA ZHIG BSGRUB PAR BYA BA'I RANG
BZHIN YIN ZHE NA

RANG BZHIN GYI ZHES BYA BA SMOS TE, BDAG NYID YOD PA DE 'BA' ZHIG
NI RANG YOD PA TZAM MO, ,DE YOD PA NA YOD PAR 'GYUR BA'I NGO BO
YIN PA STE, GANG ZHIG GTAN TSIGS BDAG NYID YOD PA LA LTOS TE YOD
PA YIN GYI, GTAN TSIGS YOD PAS KHAS RGYU GZHAN 'GA' ZHIG LA LTOS
PA NI MA

@51A *, ,YIN PA DE NI RANG YOD PA TZAM NA YOD PA BSGRUB BAR BYA
BA YIN TE, BSGRUB PAR BYA BA DE'I GTAN TSIGS GANG YIN PA DE NI
BSGRUB PAR BYA BA DE'I RANG BZHIN YIN GYI, GZHAN NI MA YIN NO,
,DPER NA ZHES BYA BA NI DPE 'GOD PA'O, ,'DI NI ZHES BYA BA NI
CHOS CAN NO, ,SHING

NGO ZHES BYA BA NI BSGRUB PAR BYA BA'O, ,SHING SHA BA YIN PA'I
PHYIR ZHES BYA BA NI GTAN TSIGS SO, ,DE'I DON NI 'DI SHING GI THA
SNYAD DU BYAR RUNG BA YIN TE, SHING SHA BA YIN PA'I PHYIR RO ZHES
BYA BA 'DI YIN NO, ,DE LA SHING SHA PA MANG DU YOD PA'I YUL NA
GANG GI TSE SHING SHA PA'I THA SNYAD MI SHES PA'I GLEN

PA ZHIG LA KHA CIG GIS SHING SHA PA RING PO ZHIG BSTAN TE, 'DI
SHING YIN NO ZHES BRJOD PA DE'I TSE GLEN PA DE NI SHING SHA PA
RING PO NYID SHING SHA PA THA SNYAD KYI RGYU MTSAN MA YIN PAR
RTOGS PA DE'I TSE SHING SHA PA THUNG NGU GANG YIN PA MTHONG BA NI
'DI SHING MA YIN NO ZHES RTOGS SO, ,GLEN PA DE SHING SHA PA TZAM
GYI RGYU

MTSAN GYIS SHING NYID KYI THA SNYAD LA GZHUG BAR BYED PA RING PO
LA SOGS PA'I RGYU MTSAN GZHAN GYIS 'DIR SHING GI THA SNYAD BYED
PA MA YIN GYI, 'ON KYANG SHING SHA PA TZAM GYI RGYU MTSAN GYIS
YIN TE, SHING SHA PAR GTOGS PA'I YAL GA DANG LDAN PA RGYU MTSAN
GZHAN YIN NO ZHES BYA BA'I THA TSIG GO, ,'BRAS BU'I

DPE DGOD PA'I PHYIR, ME YOD NGO ZHES BYA BA SMOS TE, BSGRUB PAR
BYA BA YIN NO, ,DE NA ZHES BYA BA NI CHOS CAN NI, ,DU BA YOD PA'I
PHYIR ZHES BYA BA NI GTAN TSIGS SO, ,RGYU DANG 'BRAS BU'I DNGOS
PO NI 'JIG RTEN NA MNGON SUM DANG MI DMIGS PA'I RGYU MTSAN NYID
DU GRAGS PAS RANG BZHIN LTAR 'BRAS

BU'I MTSAN NYID NI MA BSTAN TO, ,TSUL GSUM PA'I RTAGS YIN PA'I
PHYIR RTAGS GCIG KHO NAR MA YIN NAM, 'ON TE RNAM PA THA DAD PAR
BYED NA NI, DE LTA NA NI, RANG BZHIN GYIS RTAGS GCIG BU'I RAB TU
DBYE BA YANG MTHA' YAS PA'I PHYIR GSUM NYID DU MI RIGS SO ZHE NA
'DI LA GNYIS NI

ZHES BYA BA SMOS TE, 'DI LA ZHES BYA BA NI GTAN TSIGS GSUM PO DE
RNAMS LA'O, ,GTAN TSIGS GNYIS NI DNGOS PO BSGRUB PA STE, YOD PA
SGRUB CING GO BAR BYED PA YIN NO, ,GCIG NI DGAG PA GO BAR BYED
PA'I GTAN TSIGS SO, ,DGAG PA ZHES BYA BA NI MED PA DANG MED PA'I
THA SNYAD DU BSGRUB

@51B PAR BLTA BAR BYA'O, ,DE'I DON NI 'DI YIN TE, GTAN TSIGS NI
BSGRUB PAR BYA BA BSGRUB PAR BYED PA YIN PA'I PHYIR BSGRUB PAR
BYA BA'I YAN LAG YIN LA, BSGRUB PAR BYA BA NI GTZO BO YIN NO, ,DE
BAS NA BSGRUB PAR BYA BA LA MKHO BA'I GTAN TSIGS NI GTZO BO
BSGRUB PAR BYA BA THA DAD PA'I PHYIR THA

DAD PAR DBYE BA YIN GYI, RANG GI NGO BO LAS NI MA YIN NO, ,BSGRUB
PAR BYA BA YANG KHA CIG NI GTAN TSIGS LAS THA DAD PA YIN LA, KHA
CIG NI THA DAD PA THA MI DAD PA YIN NO, ,THA DAD PA DANG THA DAD
PA MA YIN PA YANG GCIG GIS SPANGS TE GNAS PAS GTAN THA DAD PA YIN
NO, ,YOD

PA YANG KHA CIG NI GTAN TSIGS LAS THA DAD PA YIN LA, KHA CIG NI
THA DAD PA MA YIN NO, ,THA DAD PA DANG THA DAD PA MA YIN PA YANG
GCIG GIS GCIG SPANGS TE GNAS PAS GTAN TSIGS THA DAD PA YIN NO,
,DE BAS NA BSGRUB PAR BYA BA PHAN TSUN MI MTHUN PA'I PHYIR GTAN
TSIGS DAG KYANG

THA DAD PA YIN GYI, RANG GI NGO BOS NI MA YIN NO, ,CI'I PHYIR
GSUM NI GTAN TSIGS NYID YIN LA, CI'I PHYIR GZHAN NI GTAN TSIGS
NYID MA YIN SNYAM DU DOGS PA LA, JI LTAR GSUM NI GTAN TSIGS NYID
YIN LA, GZHAN NI GTAN TSIGS NYID MA YIN PA DE GNYI GA YANG BSTAN
PA'I PHYIR,

RANG BZHIN 'BREL PA ZHES SMOS TE, RANG BZHIN 'BRAL PA YIN TE,
RANG BZHIN 'BREL BA NYID NI 'BREL PA'I RANG BZHIN NYID CES BYA
BA'I DON TE RGYU DANG RANG GI NGO BO BSGRUB PAR BYA BA GNYI GA
'BRAS BU DANG RANG BZHIN GYIS 'BREL PAR BYE BRAG MED PAS TSIG
GCIG GIS GNYIS BSDUS SO, ,NA ZHES BYA

BA NI GANG GI PHYIR ZHES BYA BA'I DON TE, GANG GI PHYIR RANG
BZHIN 'BREL PA YOD NA SGRUB PAR BYED PA'I DON GYIS BSGRUB PAR BYA
BA'I DON GO BAR BYED PA YIN PA DE BAS NA GSUM CHAR YANG GO BAR
BYED PA NYID YIN LA, GZHAN NI GO BAR BYED PA NYID MA YIN NO,
,CI'I PHYIR RANG BZHIN 'BREL PA YOD PA KHO NA GO BAR

BYED PA'I DNGOS PO YIN LA GZHAN NI MA YIN ZHE NA, DES MA 'BREL NA
ZHES BYA BA SMOS TE, DES ZHES BYA BA NI RANG BZHIN BSTAN PA YIN
TE, RANG BZHIN DES MA 'BREL PA NI DES MA BRAL BA'O, ,GANG ZHIG
GANG LA RANG BZHIN GYIS MA 'BREL PA DE NI DER MI 'KHRUL PAR NGES
PA MED PA YIN TE, 'BREL PA'I YUL GANG

@52A *, ,YIN PA DE LA MI 'KHRUL PA NI DER MI 'KHRUL PA'O, ,DE'I
NGES PA NI DER MI 'KHRUL PAR NGES PA STE, DE MED PA'I PHYIR RO,
,DON NI 'DI YIN TE, GANG ZHIG GANG LA RANG BZHIN MA 'BREL PA DE
NI MA 'BREL PA'I YUL DE LA GDON MI ZA BAR MI 'KHRUL PA YIN NO
ZHES DE DAG MED NA MI

'BYUNG BA NGES PA MI 'KHRUL PA NGES PA YOD PA MA YIN NO, ,GO BAR
BYA BA DANG GO BAR BYED PA'I DNGOS PO NI MA 'KHRUL PA NGES PA LAS
YIN TE, RUNG BA TZAM GYI SGO NAS NI RTAGS SGRON MA BZHIN DU LKOG
TU GYUR PA RTOGS PA'I RGYU MTSAN DU 'DOD PA NI MA YIN GYI, 'ON
KYANG MI 'KHRUL PA NYID DU NGES PA YIN

NO; ,DE BAS NA RANG BZHIN 'BREL PA YOD NA NI MED NA MI 'BYUNG BA
NGES PA YIN LA, DE LAS GO BAR BYA BA DANG GO BAR BYED PA DNGOS PO
YIN NO, ,DE BAS NA RANG BZHIN 'BREL PA YOD NA DON GYIS DON GO BAR
BYED KYI, GZHAN DU NI MA YIN NO ZHES BYA BAR GNAS SO, ,GZHAN LA
RAG LAS PA MA YIN PA NI

GZHAN LA RAG LAS PA 'BREL PA MA YIN NAM, 'DIR BSGRUB PAR BYA BA
DANG SGRUB PAR BYED PA DE GNYIS GANG ZHIG GANG LA 'BREL PA YIN
ZHE NA, BSGRUB PAR BYA BA'I DON LA RTAGS 'BREL PA DE YANG ZHES
BYA BA SMOS TE, DE YANG BSGRUB PAR BYA BA'I DON LA RTAGS KYI RANG
BZHIN 'BREL PA YIN TE,

RTAGS NI GZHAN LA RAG LUS PA YIN PA'I PHYIR 'BREL PA YIN LA
BSGRUB PAR BYA BA'I DON LA GZHAN LA RAG LUS PA MA YIN PA'I PHYIR
'BREL PA'I YUL YIN GYI, 'BREL PA MA YIN NO ZHES BYA BA'I THA TSIG
GO, ,DE LA DON NI 'DI YIN TE, DE'I BDAG NYID DU KHYAD PAR MED
KYANG 'BREL PA GANG YIN

PA NI GO BAR BYED PA YIN LA, 'BREL PA'I YUL GANG YIN PA DE NI GO
BAR BYA BA YIN NO, ,GANG ZHIG CHOS GANG GI RANG BZHIN DU NGES PA
DE NI DE DANG 'BREL PA YIN TE, DPER NA MI RTAG PA NYID LA RTZOL
BA LAS BYUNG BA NYID CES BYA BA YIN NO, ,GANG ZHIG DE DANG GZHAN
GYI RANG BZHIN DE NI 'BREL PA'I

YUL YIN GYI, 'BREL PA NI MA YIN TE, DPER NA RTZOL BA LAS BYUNG BA
NYID CES BYA BA LA MI RTAG PA NYID CES BYA BA BZHIN NO, ,GO BAR
BYA BA DANG GO BAR BYED PA'I DNGOS PO NGES PA LA LTOS PA YIN LA,
RTZOL BA LAS BYUNG BA NYID KYANG RANG BZHIN DU NGES PA YIN TE,
DE'I PHYIR DE NYID MI RTAG PA NYID

@52B DANG 'BREL PA YIN NO, ,DE BAS NA NGES PA'I YUL KHO NA GO BAR
BYA BA DANG GO BAR BYED PA'I DNGOS PO YIN GYI GZHAN NI MA YIN NO,
,CI'I PHYIR RTAGS RANG BZHIN DANG 'BREL PA YIN ZHE NA, DNGOS SU
NA ZHES BYA BA SMOS TE, BSGRUB PAR BYA BA'I DON DE'I BDAG NYID
GANG YIN PA DE'I DNGOS PO NI DE NYID DE,

DE BAS NA DE'I PHYIR RO, ,GANG GI PHYIR SGRUB PAR BYED PA NI
BSGRUB PAR BYA BA'I RANG BZHIN YIN PA DE BAS NA DER RANG BZHIN
'BREL ZHES BYA BA'I DON TO, ,CI STE BSGRUB PAR BYA BA'I RANG
BZHIN SGRUB PAR BYED PA YIN NA BSGRUB PAR BYA BA DANG SGRUB PAR
BYED PA THA MI DAD PA'I PHYIR DAM BCAS PA'I DON GYI PHYOGS

GCIG GTAN TSIGS SU 'GYUR RO ZHE NA, DNGOS SU NA ZHES BYA BA SMOS
TE, 'DI GNYIS DON DAM PAR YOD PA'I TSUL GYIS THA DAD PA MA YIN
NO, ,RTAG PAR RTOG PA'I YUL SGRO BTAGS PA'I NGO NGO LA LTOS NA
NI, BSGRUB PAR BYA BA DANG SGRUB PAR BYED PA THA DAD PA YIN TE,
NGES PA LA LTOS PA NYID

NI GO BAR BYA BA DANG GO BAR BYED PA YIN PA'I PHYIR RO, ,DE'I
PHYIR DE GNYIS KYI THA DAD PA NI NGES PA LA GNAS PA'I RANG BZHIN
LA LTOS PA KHO NAR RIGS KYI DNGOS PO THA DAD PA LAS NI MA YIN NO,
,DE'I BDAG NYID 'GA' ZHIG LAS NI MA YIN GYI, BSGRUB PAR BYA BA
LAS BYUNG BA'I RTAGS DE NYID LAS

KYANG YIN TE, DE LAS BYUNG BA'I RTAGS KYANG BSGRUB PAR BYA BA'I
DON DANG RANG BZHIN 'BREL PA YIN NO, ,CI'I PHYIR GYU MTSAN GNYIS
KYIS RANG BZHIN 'BREL PA'I RTAGS YIN GYI, GZHAN GYIS NI MA YIN
ZHE NA, DE'I RANG BZHIN MA YIN PA DANG ZHES BYA BA SMOS TE, DE'I
RANG BZHIN GANG LA YOD PA NI DE'I

RANG BZHIN YIN NO, ,DE'I RANG BZHIN YOD PA MA YIN PA DE DE'I RANG
BZHIN MA YIN PA'O, ,'DI DE LAS BYUNG BA 'DI YIN PAS DE LAS BYUNG
BA'O, ,DE LTA BU MA YIN PA DE NI DE LAS BYUNG BA MA YIN PA'O,
,GANG ZHIG GANG GI RANG BZHIN DANG GANG LAS BYUNG BA YANG MA YIN
PA DE NI DE'I RANG BZHIN MA YIN PA'O,,

'DI DE LA LAS BYUNG BA DE 'DI BA DANG, SKYED PAR BYED PA MA YIN
PA DE DANG 'DI 'BREL PA MED PA'I RANG BZHIN YIN PAS 'BREL PA MED
PA'I RANG BZHIN YIN PA'I PHYIR RO, ,CI STE DE'I RANG BZHIN MA YIN
PA DANG, SKYED PAR BYED PA MA YIN PA DANG YANG 'BREL PA'I RANG
BZHIN 'GA' ZHIG YOD NA NI RGYU

@53A *, ,MTSAN GZHAN LAS KYANG RANG BZHIN 'BREL PAR 'GYUR BA ZHIG
NA, 'BREL PA'I RANG BZHIN NYID NI RANG BZHIN 'BREL PA YIN GYI,
GZHAN LA NI RAG LAS PA'I RANG BZHIN 'GA' YANG MED DO, ,DE BAS NA
DE'I BDAG NYID DANG DE LAS BYUNG BA GNYIS KHO NAS RANG BZHIN
'BREL PA

YIN NO; ,DE'I BDAG NYID DANG DE LAS BYUNG BA KHO NAS RANG BZHIN
'BREL PA YIN DU ZAD MOD, 'BRAS BU DANG RANG BZHIN GNYIS KHO NA JI
LTAR GO BAR BYED PA YIN ZHE NA, DE'I BDAG NYID DANG DE LAS BYUNG
BA DE GNYIS RANG BZHIN DANG 'BRAS BU KHO NA YIN PAS ZHES BYA BA
SMOS TE, BAS ZHES BYA BA NI

DE BAS NA ZHES BYA BA'I DON YIN TE, GANG GI PHYIR RANG BZHIN DANG
'BRAS BU KHO NA LA DE'I BDAG NYID DANG, DE LAS BYUNG BAR GNAS LA,
GO BAR BYA BA DANG GO BAR BYED PA'I DNGOS PO YANG DE'I RGYU MTSAN
CAN YIN PA DE BAS NA 'BRAS BU DANG RANG BZHIN DE GNYIS KHO NAS
DNGOS PO YOD PAR GRUB PO, ,

'ON TE DGAG PA SGRUB PA NI MI SNANG BA MI DMIGS PA LAS KYANG CI'I
PHYIR 'DOD PAR MI BYA ZHE NA, SMRAS PA, DGAG PA'I THA SNYAD
BSGRUB PA NI GANG GI PHYIR SNANG BA MI DMIGS PA CI SKAD SMOS PA
KHO NA LAS 'GYUR TE, DE BAS NA DE LAS GZHAN MA BSTAN TO, ,DE TZAM
GYIS CI'I PHYIR YIN ZHE NA SMRAS

PA; DER DGAG PAR BYA BA'I DNGOS PO YOD NA NI GANG GI PHYIR SNANG
BA MI DMIGS PA MI SRID DO, ,DE MI SRID PA DE BAS NA DE LAS DGAG
PAR 'GRUB PA YIN NO, ,'ON TE DE 'BA' ZHIG LAS CI'I PHYIR YIN ZHE
NA, GZHAN DU NA ZHES BYA BA SMOS TE, DNGOS PO YOD PA LA DE MI
SNANG BA'I MI DMIGS PA SRID

PA'I PHYIR ZHES BYA BA NI GZHAN DU ZHES BYA BA'I SGRA'I DON YIN
NO, ,DE LTA YIN PA DE BAS NA MI DMIGS PA'I GZHAN LAS DGAG PA
'GRUB PA MA YIN NO, ,DNGOS PO YOD KYANG DE SRID PA ZHES BYA BA
'DI GAR LA ZHE NA, YUL DANG DUS ZHES BYA BA LA SOGS PA SMOS TE,
'DIR RKYEN GZHAN TSOGS PA

DANG RANG BZHIN KHYAD PAR CAN YIN PA'I PHYIR DMIGS PA'I RIG GYUR
PA'I DON BSTAN LA, GNYIS LAS GCIG MED NA YANG GCIG KYANG DMIGS
PA'I MTSAN NYID DU MA GYUR PA'I DON BSTAN TO, ,YUL 'DIR DMIGS
PA'I MTSAN NYID DU MA GYUR PA RNAMS LA ZHES BYA BAS NI RKYEN
GZHAN DANG BRAL BA CAN

@53B BSTAN TO, ,GNYIS LAS DUS DANG RANG BZHIN GYIS BSKAL PA ZHES
BYA BAS NI RANG BZHIN GYIS BSKAL PA BSTAN TO, ,YUL DANG DUS DANG
RANG BZHIN DANG DE RNAMS KYIS BSKAL PA ZHES BYA BAR SBYAR TE, DE
DAG LA DNGOS PO MED PAR NGES PA MED PA'I PHYIR RO, ,DNGOS PO YOD
PA LA DE SRID PAR 'DOD PA YIN NO, ,

GANG LAS NGES PA MED CE NA, DE DAG LA SGRUB PA PO RANG GI MNGON
SUM GANG YIN PA DE LOG KYANG DE RGYUS NGOS PO MED PAR NGES PA MED
DO, ,GANG GI PHYIR DMIGS PA'I MTSAN NYID DU GYUR PA MA YIN PA DAG
LA BDAG NYID KYIS MNGON SUM LOG PA'I MTSAN NYID MI SNANG BA MI
DMIGS PA SRID DO, ,DE BAS

NA JI SKAD DU BSTAN PA KHO NAS DGAG PA 'GRUB PA YIN NO, ,'ON TE
SNANG BA MI DMIGS PA 'DI GANG GI DUS NA TSAD MA YIN, CI'I NGO BO
YIN NA CI ZHIG BYED CE NA, MI RMONGS PA ZHES BYA BA SMOS TE,
SGRUB PA PO'I MNGON SUM NI BUM PA LA SOGS PA'I DON TO, ,DE LOG PA
NI MI DMIGS PA STE, DE'I

RANG BZHIN MED PA'I NGO BO ZHES BYA BA'I DON TO, ,DE BAS NA RANG
BZHIN MED PA NYID NI BSGRUB PAR BYA BA MA YIN TE, RANG BZHIN MI
DMIGS PAR GRUB PA'I PHYIR RO, ,BUM PA LA SOGS PA MED DU ZIN KYANG
SHES PA GCIG LA 'DRES BA SNANG BA NA MTHONG BA'I TSOGS PA TSANG
BA CAN DU SHES PAS BLTA BAR BYA BA

NYID DU BRTAG PAR BYA BA YIN PA'I PHYIR MNGON SUM ZHES BSTAN TO,
,DE BAS NA SHES PA GCIG LA 'DRES BA SNANG BA'I DON DANG, SHES PA
DE NI MNGON LOG PA, ,ZHES BYA STE, SNANG BA'I DON DANG BLO DE LAS
MTHONG BA'I TSOGS PA TSANG BA NYID KYI SOG NAS MNGON SUM NYID DU
BRTAG PAR BYA BAR LOG PAR KHONG

DU CHUD PA YIN NO, ,DE BAS NA DON DANG SHES PA KHO NA LA MNGON
SUM GYIS BUM PA MED PA ZHES BYA'I, ,LOG PA TZAM NI 'DIR MED PA
ZHES MI BYA STE, LOG PA TZAM LAS SNANG BA LOG PAR NGES PA MED
PA'I PHYIR RO, ,SNANG BA MI DMIGS PA LAS SNANG BA LOG PAR NGES PA
MA YIN NAM ZHE NA, DE

BDEN MOD KYI SHES PA GCIG LA 'DRE BA 'BA' ZHIG SNANG NA BUM PA LA
SOGS PA CI STE YOD NA NI SNANG BA KHO NAR 'GYUR RO ZHES SNANG BAR
RTOG PA YIN LA, DE LAS NI SNANG BA MI DMIGS PA NGES PA YIN NO,
,SNANG BA MI DMIGS PA NGES PA'I SHUGS KYIS KYANG SNANG BA MED PA
NGES PA YIN TE,

@54A *, ,CI STE DER SNANG DU RUNG BA YOD NA NI SNANG BA MI DMIGS
PA MI 'GRUB PA'I PHYIR RO, ,DE BAS NA SNANG BA MI DMIGS PA'I
SHUGS KYIS NANG BA MED PAR SHES PA YIN NA, THA DAD DU BYED PA MA
YIN PAS SNANG BA MI DMIGS PAS THA SNYAD DU BYAS PA YIN NO, ,DE
BAS NA DON GZHAN SHES

PA GCIG LA 'DRE BAR SNANG BA NA DE'I SHES PA NI MNGON SUM LOG PAR
NGES PA'I RGYU YIN PA'I PHYIR MNGON SUM LOG PAR BSTAN PAR BLTA
BAR BYA'O, ,CI STE MED DU ZIN KYANG SHES PA GCIG LA 'DRE BA MNGON
SUM DU GYUR PA LA BUM PA LA BUM PA MNGON SUM NYID DU SGO 'DOGS PA
DE BZHIN DU SHES PA GCIG LA 'DRE BA

MI RMONGS PAR DRA PA'I DU BYED 'DAS PA DANG DANG DA LTAR BA LA
DE'I RANG BZHIN GYI BUM PA MED KYANG SGRO BTAGS PAR BLTA BAR
BYA'O, ,'DIS NI SNANG BA MI DMIGS PA MNGON SUM GYIS BUM PA LOG
PA'I NGO BO YIN LA, DE YANG GRUB ZIN PA DES NA BUM PA MED PA NI
BSGRUB PAR BYA BA MA YIN

GYI; 'ON KYANG MED PA'I THA SNYAD YIN NO ZHES BYA BAR BSTAN TO,
,BUM PA LA SOGS PA GANG LA MTHONG BAS DRAN PA BSKYED PA'I RANG
BZHIN GYI 'DU BYED MA RMONGS PA STE, NYAMS PA MED PAR YOD PA DE
SKAD CES BYA'O, ,SGRUB PA PO'I MNGON SUM 'DAS PA DE DANG SGRUB
PA'I MNGON SUM DA LTAR ZHES BYA BAR

SBYAR RO, ,MA RMONGS PAR DRAN PA'I 'DU BYED SMOS PA NI DA LTAR
BYE BRAG TU BYED PA MA YIN TE, 'DI LTAR 'DAS PA'I BUM PAS DBEN
PA'I SA PHYOGS MTHONG BA LA DRAN PA'I 'DU BYED RMONGS PA YOD PAS
BUM PA MI DMIGS PA LA RMONGS PA DANG, BUM PA MTHONG BA LA RMONGS
PAR 'GYUR, DA LTAR

GYI LA NI BUM PAS DBEN PA'I SA PHYOGS MTHONG BA NAS DRAN PA'I 'DU
BYED LA RMONGS PA MED DO, ,DE BAS NA BUM PA MI DMIGS PA LA YANG
RMONGS PA MA YIN LA, BUM PA LA YANG MA YIN NO, ,DE BAS NA MA
RMONGS PA'I DRAN PA'I 'DU BYED SMOS PA NI DA LTAR GYI DGAG BYA
KHYAD PAR DU BYED PA NI MA

YIN TE; DA LTAR GYI DON LA NI DRAN PA'I 'DU BYED 'KHRUL PAS MED
PA'I PHYIR RO, ,DE'I PHYIR 'DAS PA DANG DA LTAR GYI ZHES BYA BA
LA DANG GI SGRA BYAS PA YIN TE, BYE BRAG DANG BRAL BA DA LTAR
DANG, BYE BRAG DANG LDAN PA 'DAS PA BSDU BA CI LTAR KHONG DU CHUD
PAR 'GYUR BA DE LTAR BYAS SO, ,DE LA DON 'DI YIN

@54B TE; 'DAS PA'I MI DMIGS PA GSAL BAR DRAN PA DANG, DA LTAR GYI
NI TSAD MA YIN NO, ,DE LTAR NA SNGON 'DI NA BUM PA YOD PA MA YIN
TE, DMIGS PAR MA 'GYUR PA'I PHYIR RO ZHES BYA BA DANG, MED DE MI
DMIGS PA'I PHYIR RO ZHES SHES PA ZHUS KYI, 'DI NA BUM PA BYIS YOD
PAR 'GYUR BA MA YIN

TE; MI DMIGS PAS 'GYUR BA'I PHYIR ZHES BYA BA NI SHES PAR MI NUS
TE, MA 'ONGS PA'I MI DMIGS PA YOD PAR THE TSOM ZA BA'I PHYIR RO,
,DE LTAR MI DMIGS PA'I DUS KYI BYE BRAG BSHAD NAS BYED PA STON
PAR BYED DO, ,MED PA'I THA SNYAD NI MED DO ZHES BYA BA'I RNAM PAR
SHES PA DANG, DE LTA

BU'I RNAM PA CAN GYI SGRA DANG, DOGS PA MED PAR 'GRO BA DANG 'ONG
BA'I MTSAN NYID KYI 'JUG PA LUS KYI MED PA'I THA SNYAD DE, BUM PA
MED PAR SHES NA NI THE TSOM MED PAR 'GRO BA DANG 'ONG BA LA 'JUG
PAR BYED DO, ,MED PA'I THA SNYAD NI RNAM PA DE GSUM CHAR YANG
'JUG PAR BYED SGRUB PAR BYED PA NI

MTHONG BA SNANG BA MI DMIGS PA YIN NO, ,GAL TE YANG BUM PA MED DO
SNYAM DU SHES PA NI MI DMIGS PA KHO NA LAS 'GYUR LA, MED PAR NGES
PA YANG 'DI NYID YIN MOD KYI, 'ON KYANG GANG GI PHYIR MNGON SUM
GYI PHYOGS NYI TSE DMIGS PA DE'I PHYIR 'DI NA BUM PA MED DO ZHES
DE LTAR MED PAR NGES PA

NI MNGON SUM GYIS BYED PA'I RJES SU 'BRANG BA YIN NO, ,DE BAS NA
PHYOGS NYI TSE 'DZIN PA'I MNGON SUM GYI BYED PA RJES SU 'BRANG
BA'I MED PAR NGES PA NI MNGON SUM GYIS BYAS PA YIN NO, ,GZHAN
YANG SNGAR BSHAD PA'I TSUL DU SNANG BA MI DMIGS PA'I NGES PAR
BYED PA'I SHUGS NYID LAS MNGON SUM

NYID KYIS MED PAR NGES PA YIN MOD KYANG, 'ON KYANG MTHONG BA
RNAMS KYANG YOD PAR DOGS PA'I PHYIR NA MED PA'I THA SNYAD BYED MI
NAS PA 'BA' ZHIG TU ZAD DO, ,DE BAS NA MI DMIGS PA NI GANG GI
PHYIR SNANG BA LA MI DMIGS PA DE BAS NA MED DO ZHES PA'I THA
SNYAD BYED PA YIN NO, ,DE BAS NA SNANG BA MI

DMIGS PA NI MED PAR SHES PAR BYAS PA LA 'JUG PAR BYED KYI, MA
BYAS PA LA NI BYED PA MA YIN TE, DES NA MED PAR NGES PA NI MI
DMIGS PA LAS GYUR PA YIN YANG MNGON SUM GYIS BYAS PA LA MI DMIGS
PAS 'JUG PAR BYAS SO ZHES BSTAN PA YIN NO, ,DE LTAR NA MI DMIGS
PA NI

@55A *, ,MED PA'I THA SNYAD DU 'JUG PAR BYED PA YIN NO, ,CI'I
PHYIR 'DAS PA DANG DA LTAR GYI KHO NA LA MI DMIGS PA GO BAR BYED
PA YIN NO, ,DE NYID KYIS ZHES BYA BA SMOS TE, JI SKAD DU BSTAN
PA'I DUS KYI MI DMIGS PA'I LAS DNGOS PO MED PAR NGES PA'I PHYIR
RO, ,MA 'ONGS

PA'I MI DMIGS PA NI RANG NYID KYANG THE TSOM ZA BA'I NGO BO YIN
TE, MA GRUB PA DE LAS NI DNGOS PO MED PAR NGES PA MA YIN GYI 'ON
KYANG 'DAS PA DANG DA LTAR YIN NO, ,DA NI MI DMIGS PA'I RAB TU
DBYE BA BSTAN PA'I PHYIR RO, DE NI ZHES BYA BA SMOS TE, MI DMIGS
PA 'DI'I RNAM PA BCU GCIG YOD

PAS NA RNAM PA BCU GCIG GO, ,RNAM PAR DBYE BA GANG LAS SHE NA,
SBYOR BA'I BYE BRAG GIS TE, SBYOR BA NI SBYAR BA STE SGRA'I RJOD
BYED KYI BYED PA LA BRJOD DO, ,SGRA YANG KHA CIG NI DNGOS SU,
,KHA CIG NI DON GZHAN GYI SGO NAS RJOD PAR BYED KHA CIG NI DON
GZHAN 'GOG PA'I SGO NAS RJOD PAR BYED DO, ,KUN

KYANG SNANG BA MI DMIGS PA YIN PAR NI SGRA MA SMOS KYANG RIG PAR
BYA'O, ,RJOD PAR BYED PA'I BYE BRAG GIS MI DMIGS PA BYE BRAG TU
DPE'I, RANG GI NGO BO LA NI DBYE BA MED DO ZHES BYA BA'I DON TO,
,RNAM PAR DBYE BA BSTAN PA'I PHYIR, RANG BZHIN ZHES BYA BA LA
SOGS PA SMOS TE, DGAG PAR BYA BA'I

RANG BZHIN GANG YIN PA DE MI DMIGS PA NI DPER NA ZHES BYA BA STE,
'DI NA ZHES BYA BA NI CHOS CAN NO, ,DU BA MED DE ZHES BYA BA NI
BSGRUB PAR BYA'O, ,DMIGS PA'I MTSAN NYID DU GYUR PA LAS MI DMIGS
PA'I PHYIR ZHES BYA BA'I GTAN TSIGS SO, ,GTAN TSIGS 'DI YANG SNGA
MA BZHIN DU BSHAD

PAR BYA'O, ,DGAG PAR BYA BA'I 'BRAS BU GANG YIN PA DE MI DMIGS
PA'O, ,DPER NA ZHES BYA BA NI DPE 'GOD PA'O, ,'DI NA ZHES BYA BA
NI CHOS CAN NO, ,DU BA SKYED PA'I NUS PA THOGS PA MED PA THOGS
PAR YOD PAS GANG DAG YIN PA THOGS PA DE DAG MED DE ZHES BYA BA NI
BSGRUB PAR BYA BA'O,,

DU BA MED PA'I PHYIR RO ZHES BYA BA NI GTAN TSIGS SO, ,RGYU NI
GDON MI ZA BAR 'BRAS BU DANG LDAN PA MA YIN PAS NA 'BRAS BU MA
MTHONG PA LAS NI NUS PA THOGS PA DAG KHO NA MED PA NI BSGRUB PAR
BYA BA YIN GYI, GZHAN NI MA YIN NO, ,NUS PA THOGS PA MED PA YANG
SKAD CIG MA THA MAR GYUR PA GANG YIN

@55B PA STE; GZHAN RNAMS LA NI GEGS YOD PA'I PHYIR RO, ,'BRAS BU
MI DMIGS PA'I YANG GANG DU RGYU MI SNANG BA DER SBYAR BAR BYA BA
YIN GYI RGYU SNANG BA LA NI SNANG BA MI DMIGS PA KHO NA RTOGS PAR
BYED PA YIN NO, ,DE LA KHANG PA'I YANG THOG NA GNAS PA NA KHANG
PA DAG RAM MTHONG DU ZIN KYANG DAG RA'I NGOS

BZHI'I RTZIG PA MTHA' DAG MTHONG ZHING RTZIG PA MTHA' DAG DANG
LHAN CIG TU SNANG BA ZHES BYA BA'I NAM MKHA'I PHYOGS DU BA DANG
BRAL BA MTHONG NGO, ,DE LA DU BA MED PAR NGES PA LAS NI ME YUL
GANG NA GNAS PAS YUL DER NGU BA SKYED PAR 'GYUR BA'I NUS PA THOGS
PA MED PA'I ME DE MED PAR RTOGS

PAR BYA BA YIN LA, KHANG PA DAG RA'I PHYOGS NA YOD PA'I MES KYANG
DU BA YUL DER SKYE BAR GYUR PA YIN PA DES NA PHYOGS DE NA ME MED
PAR KHONG DU CHUD PAR BYA'O, ,KHYIM GYI DAG RA'I PHYOGS RTZIG PAS
YONGS SU BSKOR BA DE RTZIG PA'I MTHA' THUG PAR GNAS PA SNANG BA'I
BDAG NYID CAN DU BAS

DBEN PA'I NAM MKHA'I YUL DANG BCAS TE CHOS CAN DU BYED DE, DE BAS
NA SNANG BA'I NAM MKHA'I CHA SHES CAN MNGON SUM DU GYUR PA 'AM,
MNGON SUM DU MA GYUR PA NI CHOS CAN YIN PAR ME MED PAR SHES PA'I
SHUGS 'ONGS PA YIN NO, ,'DI NI ZHES BYA BA MNGON SUM GYI TSIG TU
BSTAN PA NI SNANG

BA'I PHYOGS LA LTOS PA YIN NO, ,'DIR 'BA' ZHIG LA SNANG BA DANG
MI SNANG BA SPYI CHOS CAN YIN PAR MA ZAD KYI GZHAN DU YANG YIN
TE, SGRA SKAD CIG MA NYID DU BSGRUB PAR BYA BA LA SGRA GCIG NI
MNGON SUM DU GYUR PA YIN LA, GZHAN NI LKOG TU GYUR PA DE BZHIN DU
'DIR YANG YIN NO, ,JI

LTAR 'DIR CHOS CAN NI BSGRUB PAR BYA BA RTOGS PA'I GZHIR GYUR PA
SNANG BA DANG MI SNANG BA'I CHA SHAS BSTAN PA DE BZHIN DU SBYOR
BA PHYI MA RNAMS LA YANG RANG NYID KYIS KHONG DU CHUD PAR BYA'O,
,KHYAB PAR BYA BA DGAG PAR BYA BA LA KHYAB PAR BYED PA'I CHOS
GANG YIN PA DE MI DMIGS PA'O, ,DPER NA

ZHES BYA BA NI DPE 'GOD PA'O, ,'DI NI ZHES BYA BA NI CHOS CAN NO,
,SHING SHA PA MED DO ZHES BYA BA NI SHING SHA PA'I DNGOS PO MED
PAR BSGRUB PAR BYA BA YIN NO, ,KHYAD PAR BYED PA'I SHING MED PA'I
PHYIR ZHES BYA BA NI GTAN TSIGS YIN NO, ,MI DMIGS PA 'DI YANG
KHYAB PAR BYA BA'I SHING SHA PA

@56A *, ,NYID SNANG BA MED PA LA SBYOR BA YIN TE, DMIGS PA'I RIG
BYAR GYUR PA'I KHYAB PAR BYA BA LA NI SNANG BA MI DMIGS PA NYID
RTOGS PAR BYED PA YIN NO, ,DE LA GANG GI TSE YUL KA MTHON PO NA
LTA 'OG DKRIGS TE 'DUG PA DE DAG LAS GCIG NI SHING STUG PO DANG
LDAN LA, CIG

SHOS GZHAN NI PHO RDZA STUG PO SHING MED PAR BRAG RDZONG DU 'DUG
GO, ,LTA BA POS KYANG DE NAS 'DUG PA'I SHING MTHONG DU ZIN KYANG
SHING SHA PA LA SOGS PA BYE BRAG NI KHONG DU MA CHUD PA GANG YIN
PA LTA BA PO DE LA SHING NI MNGON SUM DU GYUR PA, SHING SHA PA
NYID NI MNGON SUM MA YIN NO, ,SHING MED PA'I

G-YA' BRAG DE LA SHING MED PAR SNANG BA MI DMIGS PAR NI KHONG DU
CHUD PA DE LTA BU'I YUL LA KHYAB PAR BYED PA'I SHING MED PA'I
PHYIR SHING SHA PA NYID KYANG MED DO ZHES 'DI MED PAR SGRUB PA'I
PHYIR SBYOR BAR BYED DO, ,DGAG PAR BYA BA'I RANG BZHIN DANG 'GAL
BA DMIGS PA DGOD PA LA, 'DI LA ZHES BYA BA

NI CHOS CAN NO, ,GRANG BA'I REG PA MED DO ZHES BYA BA GRANG BA'I
REG PA DGAG PA BSGRUB PAR BYA BA'O, ,ME YOD PA'I PHYIR ZHES BYA
BA NI GTAN TSIGS SO, ,MI DMIGS PA 'DI YANG GANG NA GRANG BA'I REG
PA MI SNANG BA DER SBYAR BAR BYA BA YIN NA NI, SNANG BA LA NI
SNANG BA MI DMIGS PA SBYOR BAR BYA BA'I

PHYIR RO; ,DE BAS ME'I KHA DOG GI BYE BRAG SNANG BA NA GRANG BA'I
REG PA RING DU GYUR PA'I PHYIR MI SNANG BA DER 'DIR SBYAR BAR
BYA'O, ,DGAG PAR BYA BA DANG 'GAL BA GANG YIN PA DE'I 'BRAS BU
DMIGS PA NI GO BAR BYED PA YIN NO, ,DPER NA ZHES BYA BA NI DPE
'GOD PA'O, ,'DI NA ZHES BYA BA NI CHOS

CAN NO; ,GRANG BA'I REG PA MED DO ZHES BYA BA NI GRANG BA'I REG
PA'I DNGOS PO MED PAR BSGRUB PAR BYA BA YIN NO, ,DU BA YOD PA'I
PHYIR ZHES BYA BA NI GTAN TSIGS SO, ,GANG NA GRANG BA'I REG PA
YOD CING SNANG BA DE YOD NA NI SNANG BA MI DMIGS PA GO BAR BYED
PA YIN LA, GANG NA 'GAL BA'I ME

MNGON SUM DU GYUR PA DE NA NI 'GAL BA MI DMIGS PA GO BAR BYED PA
YIN TE, GNYIG YANG MI SNANG BA NYID LA 'GAL BA'I 'BRAS BU MI
DMIGS PA SBYOR BAR BYED DO, ,DE LA KHANG MIG GZHAN GRANG BA KHYAB
PAR YOD PA SEL BAR NUS PA'I ME RJES SU DPOG PAR BYED PA NI GANG
GI TSE KHANG MIG GI NANG

@56B NAS DUD PA'I TSOGS CHEN PO BYUNG BAR MTHONG BA DE'I TSE NA,
KHYAD PAR DU GYUR PA'I ME YOD PAR RJES SU DPAG PA LAS GRANG BA'I
REG PA'O LOG PAR RJES SU DPAG PA YIN NO, ,'DIR NI SKAR KHUNG GI
PHYOGS SNANG BA DANG BCAS TE, KHANG MIG GI PHYOGS KUN CHOS CAN
YIN BAR NI BSGRUB PAR BYA BA RTOGS PA'I

RJES SU 'BRANGS NAS SNGA MA BZHIN DU BLTA BAR BYA'O, ,DGAG PAR
BYA BA DANG 'GAL BA GANG YIN PA DES KHYAB PAR BYA BA'I CHOS GZHAN
DMIGS PA STE DPER NA ZHES BYA BA NI DPE DGOD PA YIN NO, ,NGES PA
NI GDON MI ZA BAR 'GYUR BA'O, ,NGES BAR 'GYUR BA MED PA NI ZHES
BYA BA NI NGES PAR 'GYUR BA

NYID DGAG PA BSGRUB PAR BYA BA YIN NO, ,'JIG PA NI CHOS CAN NO,
,DNGOS PO LAS BYUNG BA'I YANG ZHES BYA BA NI CHOS CAN GYI BYE
BRAG GO, ,YANG GI SGRA'I DON NI SKYES SHING BYUNG BA YANG 'JIG
PA'I NGO BO YIN PAR NGES PAR 'GYUR BA MED NA MA SKYES PA LTA CI
SMOS ZHES BYA BA YIN NO, ,SKYED PAR BYED PA'I

RGYU LAS MA GTOGS PA RGYU THO BA LA SOGS PA NI RGYU GZHAN YIN NO,
,DE LA 'JIG PA LTOS PA YIN TE, DE LTOS PA'I PHYIR ZHES BYA BA NI
GTAN TSIGS SO, ,RGYU GZHAN LA LTOS PA ZHES BYA BA NI NGES PAR
'GYUR BA MED PA NYID KYIS KHYAB PA YIN TE DPER NA SNAM BU KHA DOG
BSKYUR BA NI GTZO BLAG MKHAN LA

SOGS PA RGYU GZHAN LA LTOS PA'I PHYIR NGES PAR 'GYUR BA MED PA
BZHIN DU'O, ,NGES PAR 'GYUR BA MED PA NI NGES PAR 'GYUR BA NYID
DANG 'GAL BA YIN LA, 'JIG PA YANG 'JIG PA'I NGO BO'I BDAG NYID
KYI 'JIG PA YANG RGYU GZHAN LA LTOS PAR 'DOD DO, ,DE BAS NA 'GAL
BAS KHYAB PA RGYU GZHAN LA

LTOS PA NYID DMIGS PAS NGES PAR 'GYUR BA NYID 'GOG PA YIN NO,
,'DI NGES PAR 'GRUB PA NYID NI RTAG PA YIN LA, NGES PAR 'GYUR BA
MED PA NYID KYIS 'JIG PA NYID MA YIN PA LA BYA'O, ,RTAG PA NYID
DANG, RTAG PA MA YIN PA GNYIS KYANG PHAN TSUN SPANGS TE GNAS PA'I
PHYIR GCIG LA 'GAL

LO; ,DE LTA YIN DANG PHAN TSUN SPANGS TE GNAS PA GNYIS LAS GCIG
GANG YIN PA SNANG BA DE LA GNYIS PA GANG YIN PA DE'I BDAG NYID
DGAG PAR BYA DGOS SO, ,DE'I BDAG NYID DGAG PA YANG SNANG BA NYID
DU YIN NO ZHES BYA PA LA 'GRUB PA YIN TE, GANG GI PHYIR DE'I BDAG
NYID DGAG PA NI 'DI LTAR

@57A *, ,BYED PA YIN TE, GAL TE SNANG BA RTAG PA YIN NA RTAG PA'I
RANG BZHIN DU YANG MTHONG BA MED DO, ,DES NA RTAG PA MA YIN NO
ZHES SO, ,DE LTA NA YANG DGAG PAR BYA BA RTAG PA NYID SNANG BA
BDAG NYID DU KHAS BLANGS NAS DGAG PAR BYA BAR 'GYUR RO, ,'DRE BA
LA SOGS PA'I

DNGOS PO MI SNANG BA YANG GAL TE BUM PA SNANG BA'I BDAG NYID YIN
PA 'GOG PAR BYED NA NI, GAL TE SNANG BA 'DI 'DRE'I BDAG NYID NA
'DRE NYID DU SNANG BAR 'GYUR BA ZHIG NA SNANG BA YANG MA YIN TE,
DES NA 'DRI MA YIN NO ZHES SNANG BA'I BDAG NYID KHAS BLANGS NAS
BYA BA YIN NO, ,DES NA BUM PA LA

SOGS PA SNANG BA'I DNGOS PO LA DNGOS PO'AM, DNGOS PO MED PA'AM,
SNANG BA 'AM MI SNANG BA'I DE'I BDAG NYID YIN PA 'GOG PA NI SNANG
BA NYID KHAS BLANGS PA SNGON DU 'GRO BA CAN YIN NO, ,DE LTA YIN
NA NI JI LTAR BUM PA SNANG BA KHAS BLANGS NAS 'GOG PA NI SNANG BA
MI DMIGS PA LAS YIN PA DE BZHIN

DU PHAN TSUN SPANGS PA DANG LDAN PA THAMS CAD KYANG GZHAN SNANG
BA LA 'GOG PA NI SNANG BA MI DMIGS PA KHO NAS YIN NO, ,DE LTAR NA
SBYOR BA'I TSUL DE LTA BU NI RANG BZHIN MI DMIGS PA'I NANG DU
'DUS PA YIN NO, ,DGAG PAR BYA BA'I 'BRAS BU GANG YIN PA DE DANG
'GAL BA GANG YIN PA DE DMIGS PA STE, DPER

NA ZHES BYA BA NI DPE DGOD PA YIN NO, ,'DI NA ZHES BYA BA NI CHOS
CAN NO, ,GRANG BA SKYED PA LA NUS PA THOGS PA MED PA GRANG BA'I
RGYU GANG DAG YIN PA DE DAG MED DO ZHES BYA BA NI BSGRUB PAR BYA
BA'O, ,ME YOD PA'I PHYIR ZHES BYA BA NI GTAN TSIGS SO, ,GANG NA
GRANG BA'I RGYU MI SNANG BA DANG, GRANG BA'I REG PA YANG

MI SNANG BA DER GTAN TSIGS 'DI SBYOR BAR BYA BA YIN GYI, GRANG
BA'I REG PA'AM DE'I RGYU SNANG BA LA NI 'BRAS BU MI DMIGS PA'AM,
SNANG BA MI DMIGS PA GO BAR BYED PA YIN NO, ,DE BAS NA DE YANG
DNGOS PO MED PAR SGRUB PA YIN NO, ,DE'I PHYIR PHYOGS GANG NA
GRANG BA'I REG PA

YOD KYANG RGYANG RING BA'I PHYIR RTOG PA PO LA MI SNANG LA, ME NI
GSAL BA'I KHA DOG CAN YIN PA'I PHYIR RGYANG RING PO YANG SNANG
BDER 'DI SBYOR BAR BYA'O, ,DGAG PAR BYA BA LA KHYAB PAR BYED PA
GANG YIN PA DE DANG 'GAL BA GANG YIN PA DE DMIGS PA STE, DPER NA
ZHES BYA BA NI DPE 'GOD BA'O, ,

@57B 'DI NA ZHES BYA BA NI CHOS CAN NO, ,BA MO'I REG PA MED DO
ZHES BYA BA NI BSGRUB PAR BYA BA'O, ,ME YOD PA'I PHYIR ZHES BYA
BA NI GTAN TSIGS SO, ,GANG NA DGAG PAR BYA BA MO'I REG PA DANG,
KHYAB PAR BYED PA'I GRANG BA'I REG PA MI SNANG BA DER GTAN TSIGS
'DI SBYOR BAR BYED PA YIN GYI, DE

GNYIS SNANG BA NYID LA NI 'DI LTAR NGO BO NYID DAM, KHYAB PAR
BYED PA SNANG BA MI DMIGS PA SBYOR BAR BYA BA YIN NO, ,DE LTA NA
MED PAR BSGRUB PA 'DI NI RTOGS PAR BYED PA RGYANG RING PO NA 'DUG
LA, BA MO'I REG PA GRANG BA'I BYE BRAG DANG GRANG BA TZAM NI LKOG
TU GYUR PA YIN LA, ME NI GZUGS KYI BYE

BRAG GIS RGYANG RING PO NA 'DUG KYANG MNGON SUM DU GYUR TO, ,DE
BAS NA NI ME LA NI GRANG BA TZAM MED PAR NGES PA YIN LA, DE LAS
NI GRANG BA'I BYE BRAG BA MO'I REG PA MED PAR NGES PA YIN TE,
GRANG BA'I BYE BRAG NI GRANG BA'I SPYIS KHYAB PAR BYA BA YIN PA'I
PHYIR TE, YUL GYI BYE BRAG DE LA RJES

SU DPAG PA 'DI SBYOR BAR BYA'O, ,DGAG PAR BYA BA'I RGYU GANG YIN
PA DE MI DMIGS PA STE, DPER NA ZHES BYA BA NI DPE 'GOD PA'O, ,'DI
NA ZHES BYA BA NI CHOS CAN NO, ,DU BA MED DO ZHES BYA BA NI
BSGRUB PAR BYA'O, ,ME MED PA'I PHYIR ZHES BYA BA NI GTAN TSIGS
SO, ,GANG NA 'BRAS BU

YOD KYANG SNANG BA MI 'BYUNG BA DER NI 'DIR SBYOR BA BYA'O,
,'BRAS BU SNANG BA LA NI SNANG BA MI DMIGS PA NYID GO BAR BYED PA
YIN NO, ,DE BAS NA DNGOS PO MED PAR BSGRUB PA 'DI LANG MTSO CHEN
PO MI G-YO BA DGUN RLANGS PA MANG DU 'THUL BA LA NAM MKHA' 'O ZI
TZAM DU GYUR BA NA DE NA DU BA YOD KYANG

MI SNANG BAS RGYU MI DMIGS PAS DGAG PAR BYA BA YIN NO, ,CHU DE'I
STENG NA ME 'BAR BA YIN NA NI GZUGS KYI KHYAD PAR NYID DMIGS PAR
'GYUR LA, 'BAR BA YANG MA YIN TE, SHING TSIG PA LA YOD NA DER
YANG TSIG PA YOD NA SHING MNGON SUM DU GYUR PA YIN NO, ,DES NA ME
NI RANG GI NGO BO

'AM GZHI'I NGO BO DE RNAM PAR 'GYUR BAS NA DER SBYOR BA 'DI
BYA'O, ,DGAG PAR BYA BA'I RGYU GANG YIN PA DE DANG 'GAL BA GANG
YIN PA DE DMIGS PA STE, DPER NA ZHES BYA BA NI DPE DGOD PA'O,
,'DI LA ZHES BYA BA NI CHOS CAN NO, ,SPU LANGS ZHES BYA BA NI SPU
LANGS PA'O, ,DE LA SOGS PA NI

@58A *, ,LHAGS PAS NYEN PA'I SO THAM THAM BYED PA LA SOGS PA'O,
,DE LAS GZHAN PA'I 'JIGS PA DANG, DAD PA LA SOGS PA LAS BYE BRAG
TU GYUR PA NI YUL LO ZHES BYA BA LA SOGS PA'I BYE BRAG STE, DE
MED DO ZHES BYA BA NI BSGRUB PAR BYA BA'O, ,ME GZHAN LAS GDUNG

BA NYID BYE BRAG TU GYUR PA NI GRANG BA ZLOG PAR NUS PA YIN PAS
NA GDUNG BAR BYED PA'I BYE BRAG STE, GDUNG BAR BYED PA KHA CIG
YOD DU ZIN KYANG, DPER NA SGRON MA BZHIN DU GRANG BZLOG PAR BYED
PA MA YIN PA DE LTA BU BSAL BA'I PHYIR BYE BRAG SMOS SO, ,GDUNG
BA'I BYE BRAG GANG YIN PA NYE BA DE LA

DE SKAD CES BYA'O, ,DE'I DNGOS PO NI DE NYID DE, DE BAS NA ZHES
BYA BA NI GTAN TSIGS SO, ,GANG NA GRANG BA'I REG PA YOD KYANG MI
SNANG BA DANG, SPU LONG ZHES BYED PA'I BYE BRAG YOD KYANG MI
SNANG BA'I DER 'DI'I SBYOR BA BYA BA YIN GYI, SPU LONG ZHES BYED
PA'I BYE BRAG SNANG BA NYID LA NI SNANG BA MI

DMIGS PA SBYOR BAR BYED PA YIN LA, GRANG BA'I REG PA SNANG BA
NYID LA YANG RGYU MI DMIGS PA'I SBYOR BAR BYED PA YIN NO, ,DE BAS
NA DNGOS PO MED PA BSGRUB PA 'DI YANG GDUNG BAR BYED PA'I GZUGS
KYI BYE BRAG RGYANG RING PO NAS KYANG MTHONG BA YIN LA, GRANG
BA'I REG BA DANG SPU LONG ZHES BYED

PA'I BYE BRAG NI MA MTHONG BA DE DAG GI RGYU DANG 'GAL BA MI
DMIGS PAS DNGOS PO MED PAR RTOGS PAR BYED PA DE LA 'DI'I SBYOR BA
BYA'O, ,DGAG PAR BYA BA'I RGYU GANG YIN PA DE DANG 'GAL BA DE'I
'BRAS BU DE DMIGS PA STE, DPER NA ZHES BYA BA NI DPE 'GOD PA'O,
,PHYOGS 'DI NI ZHES BYA BA

LA SOGS PA'I BYE BRAG DANG LDAN PA'I 'BREL PA'O, ,SPU LONG ZHES
BYED PA LA SOGS PA'I BYE BRAG GIS LDAN PA NI SPU LONG ZHES BYED
PA LA SOGS PA'I BYE BRAG DANG LDAN PA'O, ,DE DANG 'BREL BA'I MI
NI SPU LONG ZHES BYED PA LA SOGS PA'I BYE BRAG DANG LDAN PA'I MI
STE, DE DE DANG LDAN PA MA YIN PA

NI BSGRUB PAR BYA BA'O, ,DU BA YOD PA'I PHYIR ZHES BYA BA NI GTAN
TSIGS SO, ,SPU LONG ZHES BYED PA'I BYE BRAG MNGON SUM DU GYUR NA
NI SNANG BA MA YIN PA YIN LA, RGYU GRANG BA'I REG PA MNGON SUM DU
GYUR NA NI RGYU MI DMIGS PA YIN LA, ME MNGON SUM DU GYUR NA NI
RGYU DANG 'GAL BA DMIGS PA'I

@58B SBYOR BA BYA BA YIN GYI, 'DI GSUM CHAR YANG MI SNANG BA 'DI
LA SBYOR BAR BYA BA YIN NO, ,DE BAS NA DNGOS PO MED PAR SGRUB PA
'DI NI RTOGS PAR BYED PA RGYANG RING PO NA 'DUG LA, GRANG BA'I
REG PAS NYEN PA'I SPU LONG ZHES BYED PA LA SOGS PA'I BYE BRAG YOD
DU ZIN KYANG MNGON SUM DU MA GYUR LA, GANG

NA DU BA MNGON SUM DU GYUR PA DER 'DI TSANG MA YIN NO, ,DU BA
YANG YUL DE NA YOD PA'I GRANG BA ZLOG PAR NUS PA'I ME RJES SU
DPOG PAR BYED NUS PA CI 'DRA BA DE 'DIR GZUNG BAR BYA'I, DU BA
TZAM GYIS ME TZAM RJES SU DPOG PAR BYED KYANG GRANG BA'I REG PA
SEL BA DANG, SPU LONG ZHES BYED PA LA

SOGS PA SEL BAR BYED PA SHES PAR NUS PA MA YIN PAS DU BA TZAM NI
GTAN TSIGS MA YIN PAR BLTA BAR BYA'O, ,CI STE GCIG NI DGAG PAR
SGRUB PA'I GTAN TSIGS YIN PAR BSTAN NA DNGOS PO MED PA'I GTAN
TSIGS BCU GCIG TU JI LTAR 'GYUR ZHE NA, 'BRAS BU MI DMIGS PA LA
SOGS PA

ZHES SMOS TE, DE DAG CES BYA BA 'DIS NI MI DMIGS PA'I SBYOR BA
BSTAN PA 'DAS MA THAG PA BSTAN TO, ,DE LA GANG YANG RUNG BA GZUNG
BAR THAL BAR 'GYUR BAS NA 'BRAS BU MI DMIGS PA LA SOGS PA SMOS
SO, ,'BRAS BU MI DMIGS PA LA SOGS PA YANG GSUM MAM, BZHI ZHIG
GZUNG

BAR THAL BAR 'GYUR BAS BCU ZHES BYA BA SMOS SO, ,DE LA BCUS KYANG
DPE BKOD BA TZAM GZUNG BAR THAL BAR 'GYUR BA LA, THAMS CAD CES
BYA BA SMOS SO, ,'DI SKAD BSTAN TE, DPE SBYAR BAR BYA BA DANG
'DRA BA THAMS CAD KYANG YIN NO, ,BCU SMOS PA MED PAR THAMS CAD
SMOS PA

BYAS NA NI DPE SBYAR BAR BYAS PA MTHA' DAG GO BAR 'GYUR LA, BCU
SMOS KYANG DPE SBYAR BA MTHA' DAG GO BAR 'GYUR RO, ,THAMS CAD
SMOS PA LHAG PAR BYAS NA NI DPE SBYAR BA DANG 'DRA BA MTHA' RTOGS
PAR 'GYUR RO, ,RANG BZHIN MI DMIGS BAR 'DUS PA NI DE'I BDAG NYID
DU 'GRO BA YIN TE,

RANG BZHIN MI DMIGS PA'I NGO BO NYID CES BYA BA'I DON TO, ,RANG
BZHIN MI DMIGS PA'I SBYOR BA LAS 'BRAS BU MI DMIGS PA LA SOGS
PA'I THA DAD PA MA YIN NAM, CI LTAR DER 'DUS PA YIN ZHE NA, SBYOR
BA THA DAD KYANG ZHES BYA BA SMOS TE, SBYOR BA'I SGRA'I BYED PA
THA DAD KYANG 'DUS PA YIN NO, ,

@59A *, ,'DI LTAR SBYOR BA THA DAD CE NA, DON GZHAN YOD PA DANG
ZHES BYA BA SMOS SO, ,DGAG PAR BYA BA'I DON LAS DON GZHAN YIN PAR
DMIGS TE, RANG BZHIN 'GAL BA DMIGS PA LA SOGS PA'I SBYOR BA LA
BYA'O, ,DGAG PA NI 'BRAS BU MI DMIGS PA LA SOGS

PA'I SBYOR BA LA BYA'O, ,DON LAS GZHAN YOD PA DANG DON GZHAN DGAG
PA'I SGO NAS SBYOR BA THA DAD PA YIN NO, ,GAL TE SBYOR BA GZHAN
RNAMS SU DON GZHAN YOD PA DANG DGAG PA YIN NO, ,'O NA JI LTAR NA
DU BA 'DUS PA YIN ZHE NA, BRGYUD PA'I SGO NAS ZHES BYA BA SMOS
TE, ZO CHUN BRGYUD

PA LTA BU ZHES BYA BA'I DON TO, ,'DI SKAD BSTAN TE, SBYOR BA DE
DAG DNGOS SU SNANG BA MI DMIGS PAR RJOD PA MA YIN GYI, SNANG BA
MI DMIGS PA LA MI 'KHRUL PA NYID KYI DON GZHAN YOD PA DAG DGAG PA
RJOD PAR BYED DO, ,DE LTAR ZO CHUN BRGYUD PA'I TSUL GYIS 'DI DAG
RANG BZHIN MI DMIGS

PAR 'DUS PA YIN GYI, DNGOS SU NI MA YIN NO, ,CI STE SBYOR BA THA
DAD PA'I PHYIR DE LTAR THA DAD NA NI DE DAG GZHAN GYI DON GYI
RJES SU DPAG PA YIN PAR BRJOD PAR BYA BA'I SBYOR BA THA DAD PA NI
SGRA THA DAD PA YIN LA, SGRA YANG GZHAN GYI DON RJES SU DPAG PA
YIN NO ZHES DGOS PA LA, SBYOR BA MTHONG BA GOMS PA LAS,

ZHES BYA BA LA SOGS PA SMOS TE, BSTAN BCOS LAS BYUNG BA'I SBYOR
BA MTHONG BA DMIGS SHING, DE GOMS PA YANG NAS YANG DU BYED PA
DE'I RGYU MTSAN DE LAS DE DAG NYID KYANG SGRUB PA PO RANG YANG JI
SKAD DU BSTAN PA'I RIM PA DE BZHIN DU RNAM PAR GCOD PA 'GOG PA
RTOGS PAR 'GYUR TE, BAS ZHES

BYA BA NI ZHES BYA BA'I DON TO, ,DON 'DI YIN TE, GANG GI PHYIR
RANG YANG SBYOR BA GOMS PA'I THABS 'DIS RTOGS PAR BYED PAR BYED
PA DE BAS NA RTOGS PA PO RANG LA DGOS PA SBYOR BA THA DAD PA
RNAMS RANG GI DON GYI RJES SU DPAG PA LA BSTAN PA YIN NO, ,GANG
YANG GZHAN KHONG DU CHUD PAR BYA BA NYID DU DGOS NA

NI DE DAG GZHAN GYI DON GYI RJES SU DPAG PA NYID YIN NO ZHES
BRJOD PAR BYA'O, ,SNANG BA 'GOG NA NI RANG BZHIN MI DMIGS PA'I
SBYOR BA YIN PAR THAL BAR 'GYUR BAS 'BRAS BU MI DMIGS PA LA SOGS
BA NI RGYU LA SOGS PA MI SNANG BA KHO NA 'GOG PA MA YIN NAM, DE
LTA YIN NA NI DE DAG RNAM PA MI

@59B DMIGS PAS 'GOG PA MA YIN NA DE LTAR SBYOR BA DE DAG SNANG BA
DMIGS PA'I NANG DU 'DUS SHE NA, MED BA DANG MED PA'I THA SNYAD
SGRUB BA MI DMIGS PA DE DAG THAMS CAD LA ZHES BYA BA LA SOGS PA
SMOS TE, MED PA DANG DE'I THA SNYAD NI MED PA DANG THA SNYAD DE
RANG BZHIN MI DMIGS PA LA NI THA SNYAD BSGRUB

PAR BYA BA YIN NO, ,LHAG MA RNAMS LA NI MED PAR BSGRUB PAR BYA BA
YIN NO, ,DE GNYIS BSGRUB PA'I MI DMIGS PA DE DAG THAMS CAD LA
YANG ZHES BYA BA LA, YANG GI SGRA NI PHYIR GYI DON TE, GANG GI
PHYIR MI DMIGS BA THAMS CAD LA DGAG PA BSTAN PA GANG YIN PA DE
DAG DMIGS PA'I MTSAN NYID DU

GYUR PA KHO NA SNANG BA 'GOG PA DE BAS NA SNANG BA MI DMIGS PA'I
NANG DU 'DUS PA YIN NO, ,SNANG BA KHO NA YIN PA YANG CI'I PHYIR
ZHE NA, RANG BZHIN ZHES BYA BA LA SOGS PA SMOS SO, ,'DIR YANG NI
ZHES BYA BA'I SGRA NI RGYU'I DON TE, GANG GI PHYIR RANG BZHIN
'GAL BA GANG DAG YIN PA DE DAG LA SOGS PA

MI DMIGS PA DANG, RGYU LA SOGS PA MI DMIGS PAS DGAG PA BSHAD PA
DE BAS NA SNANG BA KHO NA DGAG PA YIN NO ZHES BYA BA'I DON TO,
,CI STE RANG BZHIN 'GAL BA LA SOGS PA DMIGS PA DANG, RGYU LA SOGS
PA MI DMIGS PAS DGAG PA BSHAD MOD KYIS, 'ON KYANG JI LTAR SNANG
BA KHO NA

DGAG PA YIN ZHE NA, DMIGS PA'I MTSAN NYID DU GYUR PA KHO NA DAG
LAS DMIGS PA DANG MI DMIGS PAR YANG RIG PAR BYA'O ZHES BYA BA
SMOS SO, ,'DIR YANG YANG ZHES BYA BA RGYU'I DON TE, GANG GI PHYIR
'GAL BA DANG, KHYAB PAR BYA BA DANG, KHYAB PAR BYED PAR GYUR PA
DANG, 'BRAS BU

DANG; RGYUR GYUR PA ZHES BYA BA GANG YIN PA DE DAG GDON MI ZA BAR
DMIGS PA YIN LA, DMIGS PA'I SNGON DU SONG BA'I MI DMIGS PA RIG
PAR BYA STE SHES PAR BYA'O, ,DMIGS PA'I MI DMIGS PA GNYIS YOD PA
GANG YIN PA DE NI SNANG BA KHO NA YIN NO, ,DE BAS NA RANG BZHIN
'GAL BA LA

SOGS PA DMIGS PA DANG, RGYU LA SOGS PA MI DMIGS PAS DMIGS PA DANG
MI DMIGS PA DANG LDAN PA'I 'GAL BA LA SOGS PA DGAG PA BYED PA NI
SNANG BA KHO NA LA BYAS PAR BLTA BAR BYA'O, ,RGOL BA MANG POR
SNGAR THAL BA'I LAN BSDU BA'I PHYIR YANG YANG GI SGRA NI RGYU'I
DON YIN TE, GANG GI

@60A *, ,PHYIR LAN 'DI DANG 'DI DAG YOD PA DE BAS NA RGOL BA MI
RIGS SO ZHES BYA BA NI YANG GI DON TE, CI'I PHYIR DGAG PAR BYA
BA'I 'GAL BA LA SOGS PA LA DMIGS PA DANG MI DMIGS PAR RIG PAR BYA
ZHE NA, GZHAN DAG LA NI ZHES BYA BA SMOS SO, ,GANG GI DMIGS PA
DANG MI

DMIGS PA DANG LDAN PA LAS GZHAN PA MI DMIGS PA KHO NA GANG YIN PA
DE DAG LA NI 'GA' ZHIG DANG LHAN CIG TU 'GAL BA DANG RGYU DANG
'BRAS BU YOD PA DANG KHYAB PAR BYED PA MED NA MED PA MI 'GRUB PO,
,GANG GI PHYIR DE LTA YIN BA DE BAS NA 'GAL BA DANG RGYU DANG
'BRAS BU DANG MED PA MI 'GRUB PA'I RGYU DES NA

DMIGS PA DANG MI DMIGS PA DANG LDAN PA KHO NA 'GAL BA LA SOGS
PA'I DGAG PAR BYA BA YIN LA, GNYIS KA DANG LDAN PA YANG SNANG BA
KHO NA YIN NO, ,DE BAS NA SNANG BA KHO NA DGAG PA YIN TE, 'GAL BA
DANG 'BRAS BU DANG RGYU YOD PA DANG KHYAB PAR BYED PA MED NA
KHYAB PAR BYED PA MED PA NI SNANG BA MI

DMIGS PA KHO NA LAS YIN TE, GCIG YOD PA NA GZHAN MED PAR RTOGS NA
NI 'GAL BA YIN PAR SHES SO, ,RGYU MNGON PAR 'DOD PA MED NA 'BRAS
BU MNGON PAR 'DOD PA MED PAR SHES NA YANG RGYU DANG 'BRAS BU
KHONG DU CHUD DO, ,KHYAB PAR BYED PAR MNGON PAR 'DOD PA MED NA
YANG KHYAB PAR BYED PAR

NGES PA YIN NO, ,DE LA KHYAB PAR BYED PA DANG KHYAB PAR BYED PAR
SHES PA'I RGYU MTSAN DU DNGOS PO MED PA KHONG DU CHUD PAR BYA
DGOS TE, 'DI SHING MED NA SHING SHA PA NYID MED PAR SHES NA NI
KHYAB PA DANG KHYAB PAR BYED PAR SHES PA YIN ZHING, DNGOS PO MED
PAR KHONG DU CHUD PA YANG THAMS CAD DU SNANG

BA MI DMIGS PA KHO NA LAS YIN NO, ,DE BAS NA 'GAL BA DANG RGYU
'BRAS DANG KHYAB BYA KHYAB BYED KYI DNGOS PO DRAN PAR BYED PA NI
'GAL BA LA SOGS PA DANG KHYAB BYA KHYAB BYED KYI DNGOS PO'I YUL
LA, DNGOS PO MED PA KHONG DU CHUD PA'I RGYUR GYUR PA'I SNANG BA
MI DMIGS PA DRAN PAR BYA'O, ,SNANG BA MI

DMIGS PA MI DRAN NA NI 'GAL BA LA SOGS PA YANG MI DRAN NO, ,DE
LTAR GYUR NA NI 'GAL BA LA SOGS PA YOD PA DANG DGAG PA NYID KYIS
CIG SHOS MED PAR SHES PAR MI 'GYUR RO, ,'GAL BA LA SOGS PA 'DZIN
PA'I DUS NA YOD PA'I SNANG BA MI DMIGS PA GDON MI ZA BAR DRAN PAR
BYA BA NA

@60B YANG DE KHO NA LAS DNGOS PO MED PAR SHES PA YIN NO, ,DE LA
CI STE SNANG BA MI DMIGS PA DANG BLTAR MED DU ZIN KYANG SNGON
'GAL BA LA SOGS PA 'DZIN PA'I DUS KYI SNANG BA MI DMIGS PA DA
LTAR DRAN PA GANG YIN PA DE NYID DNGOS PO MED PAR KHONG DU CHUD
PA'I RGYU YIN NO, ,DE BAS NA SNANG BA MI DMIGS

PA DA LTAR MED PA YIN PAS DNGOS PO MED PA SGRUB PA NI SNANG BA MI
DMIGS PA'I SBYOR BA LAS 'BRAS BU MI DMIGS PA LA SOGS PA'I SBYOR
BA THA DAD PA YIN NO, ,'GAL BA BSGRUB PA DANG, RGYU LA SOGS PA
DGAG PA'I SGO NAS KYANG GANG GI PHYIR SNANG BA MI DMIGS PA
'PHANGS PA YIN TE,

DE BAS NA DUS GZHAN NA YOD PA NGAN PA'I YUL DU GYUR PA'I SNANG BA
MI DMIGS PA LAS DNGOS PO MED PAR KHONG DU CHUD PA DANG, SBYOR BA
'DI DAG KYANG SNANG BA MI DMIGS PA'I NANG DU 'DUS PA YIN NO, ,DE
LTAR NA 'DI THAMS CAD KYIS NI MI DMIGS PA'I SBYOR BA BCU PO RNAMS
BRGYUD PA'I SGO NAS

SNANG BA MI DMIGS PA'I NANG DU 'DUS PAR BSTAN PAR RIG PAR BYA'O,
,SNANG BA MI DMIGS PA NI DNGOS PO MED PA DANG MED PA'I THA SNYAD
BSGRUB PAR BYA BA LA TSAD MA YIN PAR SMRAS PA MI SNANG BA MI
DMIGS PAS NI CI ZHIG BYED CE NA, BSKAL BA'I ZHES BYA BA SMOS TE,
YUL DANG DUS DANG RANG BZHIN

GSUM GYIS BSKAL PA'I YUL GANG YIN PA BSKAL BA'I YUL YIN PA DE NI
THE TSON GYI RGYU YIN NO, ,RANG BZHIN CI 'DRA BA ZHIG CE NA,
SMRAS PA, MNGON SUM DANG RJES SU DPAG PA LOG PA'I MTSAN NYID DE
RANG BZHIN GANG LA YOD PA LOG PA'I NGO BO NYID SHES PA DANG SHES
BYA'I NGO BO MA YIN NO ZHES BYA BA'I DON

TO; ,TSAD MA LAS GZHAL BYA YOD PAR GZHAG PA MA YIN NAM, DE BAS NA
TSAD MA MED PA'I PHYIR GZHAL BYA MED PAR KHONG DU CHUD PAR RIGS
SO ZHE NA, TSAD MA LOG KYANG ZHES BYA BA SMOS TE, RGYU DANG KHYAB
PAR BYED PA LOG NA NI 'BRAS BU DANG KHYAB PAR BYA BA LDOG PAR
YANG 'GYUR LA, TSAD MA NI GZHAL

BYA'I RGYU YANG MA YIN LA, KHYAB PAR BYED PA YANG MA YIN NO, ,DE
BAS NA TSAD MA GNYIS LOG TU ZIN KYANG DON TE GZHAL BYA LDOG PAR
MI 'GRUB PO, ,DE LTAR MI 'GRUB PA'I PHYIR MI SNANG BA MI DMIGS PA
NI THE TSOM GYI RGYU YIN GYI, NGES PA'I GTAN TSIGS NI MA YIN NO,
,GANG YANG TSAD MA YOD

@61A *, ,PAS GZHAL BYA YOD PAR 'GRUB PA DE NI RIGS YIN TE, TSAD
MA NI GZHAL BYA'I 'BRAS BU YIN LA 'BRAS BU YANG RGYU MED NA MI
'BYUNG BA'I PHYIR RO, ,RGYU NI GDON MI ZA BAR 'BRAS BU DANG LDAN
PA MA YIN NO, ,DE BAS NA TSAD MA LAS GZHAL BYA YOD PAR RNAM PAR

GZHAG GO, ,TSAD MA MED PA'I PHYIR GZHAL BYA MED PAR RNAM PAR
GZHAG PAR BYA BA NI MA YIN NO, ,RANG GI DON GYI RJES SU DPAG PA
STE LE'U GNYIS PA'O,, ,,RANG GI DON DANG GZHAN GYI DON RJES SU
DPAG PA GNYIS LAS GZHAN GYI DON BSHAD PAR 'DOD NAS, GZHAN GYI DON
GYI RJES

SU DPAG PA NI TSUL GSUM PA'I RTAGS RJOD PA STE ZHES BYA BA SMOS
SO, ,RJES SU 'GRO BA DANG LDOG PA DANG PHYOGS KYI CHOS NYID CES
BYA BA'I TSUL GSUM GANG LA YOD PA DE NI TSUL GSUM PA'O, ,TSUL
GSUM PA YANG YIN LA RTAGS KYANG YIN PA DE BRJOD PA STE, 'DIS TSUL
GSUM PA'I RTAGS

'CHAD PAR BYED, STON PAR BYED PAS BRJOD PA'O, ,DE CI YIN ZHE NA
TSIG STE, TSIG GIS TSUL GSUM PA'I RTAGS BRJOD PA YIN NO, ,GZHAN
GYI CHES YIN PAS GZHAN DON NO, ,YANG DAG PA'I SHES PA'I BDAG NYID
NI RJES SU DPAG PA YIN NO ZHES SMRAS PA MA YIN NAM, DE CI'I PHYIR
DE LTAR

TSIG GI BDAG NYID LA RJES SU DPAG PA ZHES BYA ZHE NA, RGYU LA
'BRAS BU BTAGS PA'I PHYIR RO ZHES BYA BA SMOS TE, TSUL GSUM PA'I
RTAGS BRJOD PA LAS TSUL GSUM GYI RTAGS DRAN PA SKYE'O, ,DRAN PA
LAS RJES SU DPAG PA YIN TE, DE BAS NA TSUL GSUM PA'I RTAGS BRJOD
PA NI BRGYUD

PA'I SGO NAS RJES SU DPAG PA'I RGYU YIN NO, ,DE LTAR NA RGYU TSIG
LA 'BRAS BU RJES SU DPAG PA BTAGS PA SGRO BTAGS PA BYAS TE, DE
LTAR SGRO BTAGS PA'I PHYIR RGYU DAG NI RJES SU DPAG PA'I SGRAS
BSTAN TE, DAG NI RJES SU DPAG PAR BTAGS PA YIN GYI, DNGOS NI MA
YIN NO ZHES BYA BA'I THA TSIG

GO; ,GANG JI SNYED NYE BAR BTAGS NAS RJES SU DPAG PA'I SGRAS
BRJOD PAR NUS PA DE THAMS CAD BSHAD PAR BYA BA MA YIN GYI, 'ON
KYANG RJES SU DPAG PAR BSHAD PAR 'DOD PAS RJES SU DPAG PA'I NGO
BO BRJOD PAR BYA BA MA YIN PA'I PHYIR RGYU MTSAN BRJOD PAR BYA
DGOS LA, RGYU MTSAN YANG TSUL

@61B GSUM PA'I RTAGS YIN NO, ,DE YANG RANG NYID RTOGS PAS RJES SU
DPAG PA'I RGYU MTSAN DU YIN PA'AM, GZHAN GYIS BSTAN PAS SO, ,DE
BAS NA RTAGS KYI RANG GI NGO BO NYID DANG, STON PAR BYED PA'I
SGRA YANG BSHAD DGOS SO, ,DE LA RANG GI NGO BO NI RANG GI DON GYI
RJES SU DPAG PAR BSHAD ZIN TO, ,

STON PAR BYED PA'I SGRA 'DIR 'CHAD PA YIN NO, ,DE BAS NA STON PAR
BYED PA'I SGRAS GDON MI ZA BAR BRJOD PAR BYA BA YIN PAR BYED PA'I
PHYIR SLOB DPON GYIS RJES SU DPAG PA'I SGRAS BRJOD PA YIN NO ZHES
BYA BA NI DON GYI RJES SU DPAG PA'I RNAM PAR DBYE BA BSTAN PA'I
PHYIR, DE NI RNAM PA GNYIS TE ZHES BYA BA

SMOS TE; GZHAN GYI DON GYI RJES SU DPAG PA DE NI GANG LA RNAM PA
GNYIS TE BYE BRAG YOD PA TE RNAM PA GNYIS SO, ,CI'I PHYIR RNAM PA
GNYIS YIN ZHE NA, SBYOR BA ZHES BYA BA SMOS TE, SGRA'I BYED PA'I
BYE BRAG GIS SO, ,SBYOR BA NI RAB TU SBYOR BA STE DON BRJOD PA'O,
,SGRA'I DON BRJOD PA'I BYED PA THA

DAD PA'I PHYIR RJES SU DPAG PA RNAM PA GNYIS SO, ,RGYU MTSAN RJOD
BYED KYI BYED PA GNYIS PO DE NYID BSTAN PA'I PHYIR, CHOS MTHUN PA
NYID CAN DANG CHOS MI MTHUN PA NYID CAN ZHES BYA BA SMOS TE, 'DI
LA CHOS MTSUNGS PA YOD PA DE NI CHOS MTHUN PA YIN LA, DE'I DNGOS
PO NI CHOS DANG MTHUN PA NYID DO, ,

'DI LA MI 'DRA BA'I CHOS YOD PA NI CHOS MI MTHUN PA YIN LA, CHOS
MI MTHUN PA'I DNGOS PO NI CHOS DANG MI MTHUN PA NYID DE, DPE'I
CHOS CAN DANG LHAN CIG BSGRUB PAR BYA BA'I CHOS CAN GYI CHOS DE
'DRA BAR GTAN TSIGS KYIS BYAS PA DE NI CHOS DANG MTHUN PA ZHES
BYA'O, ,

MI 'DRA BAR GTAN TSIGS KYIS BYAS PA NI CHOS DANG MI MTHUN PA ZHES
BYA'O, ,DE LA SGRUB PAR BYED PA'I NGAG GANG LA RJOD PAR BYED PA
CHOS MTHUN PA NYID YOD PA DE NI CHOS MTHUN PA NYID CAN TE, GANG
BYAS PA DE NI MI RTAG STE DPER NA BUM PA LTA BU'O, ,DE BZHIN

DU SGRA YANG BYAS PA YIN NO ZHES BYA BA'I NGAG 'DIR BYAS PA NYID
KYIS BYAS PA DPE DANG BSGRUB BYA'I CHOS CAN GYI 'DRA BA NYID
BRJOD BYA YIN PA BZHIN NO, ,NGAG GANG LA BRJOD PAR BYA BA CHOS MI
MTHUN PA NYID YOD PA DE NI CHOS MI MTHUN PA NYID CAN TE DPER NA
GANG RTAG PA DE NI

@62A *, ,BYAS PA MA YIN TE, DPER NA NAM MKHA' LTA BU'O, ,SGRA NI
BYAS PA YIN NO ZHES BYA BA 'DIR BYAS PAS BYAS PA BSGRUB PAR BYA
BA DANG, DPE'I CHOS CAN SGRA DANG NAM MKHA' DAG GI MI 'DRA BA
NYID BRJOD PAR BYA BA YIN PA BZHIN NO, ,CI STE SBYOR BA 'DI GNYIS
KYANG BRJOD PAR BYA BA

THA DAD PA YIN NA, 'O NA BSTAN PAR BYA BA TSUL GSUM PA'I RTAGS
THA MI DAD PAR JI LTAR 'GYUR ZHE NA, 'DI GNYIS DON DU BYE BRAG CI
YANG MED DO ZHES BYA BA SMOS TE, DON NI DGOS PA YIN TE, BSTAN PAR
BYA BA'I DGOS PA GANG GI CHED DU RJES SU DPAG PA SBYOR BA'O, ,DE
BAS NA 'DI GNYIS KYI DGOS

PA NI BYE BRAG CUNG ZAD KYANG MED DO, ,TSUL GSUM GYI RTAGS BSHAD
PAR BYA BA YIN PAS 'DI GNYI GA YANG DE'I CHED DU SBYAR BAR BYA BA
YIN TE, RNAM PA GNYIS KAS KYANG TSUL GSUM PA'I RTAGS BSTAN PAR
BYA BA YIN NO, ,DE BAS NA 'DI GNYIS KYANG DGOS PA BSTAN PAR BYA
BA THA DAD PA MED DO, ,DE LTAR

NA DE LAS NI THA DAD PA CUNG ZAD KYANG MED DO, ,'O NA BRJOD PAR
BYA BA YANG THA DAD PAR MI 'GYUR RO ZHE NA, SBYOR BA'I BYE BRAG
MA GTOGS PAR ZHES BYA BA SMOS TE, SBYOR BA NI BRJOD PA'I TSIG
NYID YIN NO, ,RJOD BYED NYID THA DAD PA LAS GZHAN DGOS PAS BYAS
PA NI THA DAD PA YOD PA MA YIN NO ZHES BYA

BA'I DON TO, ,'DI SKAD BSTAN TE, BRJOD PAR BYA BA YANG GZHAN YIN
LA, BSTAN PAR BYA BA'I DGOS PA YANG GZHAN YIN NO, ,DE LA BRJOD
PAR BYA BA LA LTOS NAS NI TSIG NYID THA DAD PA YIN GYI, BSTAN PAR
BYA BA NI THA DAD PA MED DE, RJES SU 'GRO BA SMOS PA NI 'OG NAS
STON PA'I TSUL GYIS LDOG

PA RTOGS PAR 'GYUR LA, LDOG PAS KYANG RJES SU 'GRO BA RTOGS SO,
,DE BAS NA BSTAN PAR BYA BA TSUL GSUM PA'I RTAGS NI THA DAD PA
MED DO, ,GANG NA BRJOD PAR BYA BA THA DAD PA DER SHUGS KYIS RTOGS
PAR BYA BA'I DON KYANG THA DAD PA NA MA YIN TE, 'DI LTAR LHA
SBYIN TSON PO NYIN PAR ZAN MI ZA'O ZHES

SMRAS PA DANG, LHA SBYIN TSON PO MTSAN MO ZAN ZA'O ZHES BYA BA'I
NGAG 'DI GNYIS BRJOD PAR BYA BA THA DAD DU ZIN KYANG RTOGS PAR
BYA BA GCIG KHO NA YIN NO, ,DE BZHIN DU 'DIR BRJOD PAR BYA BA'I
DON THA DAD KYANG RTOGS PAR BYA BA GCIG KHO NA YIN NO, ,DE LA
ZHES BYA BA NI CHOS MTHUN PA DANG CHOS MI

@62B MTHUN PA CAN GNYIS KYI RJES SU DPAG PA CAN DE GNYIS LA'O,
,RE ZHIG CHOS MTHUN PA CAN MI DMIGS PA'I DPE DGOD PA'I PHYIR,
DMIGS PA'I MTSAN NYID DU GYUR PA GANG ZHES BYA BA LA SOGS PA SMOS
TE, DMIGS PA'I MTSAN NYID DU GYUR PA GANG SNANG BA GANG YIN PA MA
DMIGS PA ZHES BYA

BA 'DIS NI SNANG BA MI DMIGS PA DE RJES SU BRJOD PA'O, ,DE NI MED
PA'I THA SNYAD KYI YUL YIN TE, DE MED DO ZHES BYA BAR THA SNYAD
DU BYA'O ZHES BYA BA'I DON TO, ,'DIS NI 'DI MED PA'I THA SNYAD DU
RUNG PA NYID BSGRUB PAR BYA BA YIN NO, DE BAS NA MED PA'I THA
SNYAD DU RUNG BA'I NYID LA SNANG BA MI

DMIGS PA NGES PAR BSTAN TE, SNANG BA MI DMIGS PA NI MED PA'I THA
SNYAD DU RUNG BA KHO NA YIN NO ZHES BYA BA'I DON TO, ,SGRUB PAR
BYED PA BSGRUB PAR BYA BA'I DON LA NGES PAR STON PAS YANG KHYAB
PA BSTAN PA YIN TE, JI SKAD DU KHYAB PAR BYED PA'I KHYAB PA NI DE
LA YOD PA KHO NA YIN LA,

KHYAB PAR BYA BA YANG DE KHO NA LA YOD PA YIN NO ZHES BSTAN PA
KHYAB PA SGRUB PA TSAD MA'I YUL NI DPE YIN PAS DE NYID BSTAN PA'I
PHYIR, DPER NA ZHES BYA BA SMOS TE, DPE NI BSGRUB PAR BYA BA'I
CHOS CAN LAS GZHAN YIN NO ZHES BYA BA'I DON STON TO, ,MTHONG BA
ZHES BYA BA NI TSAD NGES PA YIN TE, RI BONG

GI RVA NI MIG GI YUL DU BYAS PA MA YIN MOD KYI, 'ON KYANG TSAD
MA'I SGO NAS MED PA'I THA SNYAD DU RUNG BAR SHES SO, ,RI BONG GI
RVA LA SOGS PA'I GANG MED PA'I THA SNYAD KYI YUL DE LA DE SKAD
CES BYA STE, RI BONG GI RVA LA SOGS PA NI SNANG BA MI DMIGS PA
TZAM GYIS MED PA'I THA SNYAD YIN PAR TSAD MAR GRUB

PA YIN NO, ,DE BAS NA DAG 'DIS BRJOD PAR BYA BA'I KHYAB PA NI
TSAD MA LAS SHES PAR BYA BA YIN NO, ,KHYAB PA BSTAN NAS DA NI
SNANG BA MI DMIGS PA'I PHYOGS KYI CHOS NYID BSTAN PA'I PHYIR,
PHYOGS KYI BYE BRAG GANG NA ZHES BYA BA SMOS TE, PHYOGS NI SA'I
PHYOGS GCIG GO, ,DE NYID GZHAN LAS BYE

BRAG TU GYUR PA NI BYE BRAG YIN TE, PHYOGS GCIG GI BYE BRAG YIN
PAS NA PHYOGS GCIG NA'O, ,'GA' ZHIG CES BYA BA NI RTOGS PA PO'I
MNGON SUM LA BYA STE, PHYOGS GCIG DE YANG MED PA'I THA SNYAD KYI
GZHIR GYUR PA SGRUB BA PO'I MNGON SUM GANG YIN PA DE YIN GYI,
GZHAN NI MA YIN

@63A *, ,NO; ,DMIGS PA'I MTSAN NYID DU GYUR PA NI SNANG BA STE,
JI LTAR BUM PA MED DU ZIN KYANG SGRO BTAGS NAS DMIGS PA'I RIG
BYAR GYUR PA NYID YIN PAR DE LTAR NA BSHAD ZIN TO, ,RANG BZHIN
GYI GTAN TSIGS KYI CHOS DANG MTHUN PA NYID CAN DE'I SBYOR BA
BSTAN PA'I PHYIR DE

BZHIN DU ZHES BYA BA SMOS TE, MI DMIGS PA LA JI LTA BA DE BZHIN
DU RANG BZHIN GYI CHOS MTHUN PA CAN GYI SBYOR BA YIN NO ZHES BYA
BA'I DON TO, ,GANG YOD PA ZHES BYA BAS YOD PA RJES SU BRJOD NAS,
DE THAMS CAD MI RTAG PA DE ZHES BYA BAS NI MI RTAG PA NYID SGRUB
PA'O, ,THAMS CAD SMOS PA NI NGES

PA'I DON YIN TE, THAMS CAD MI RTAG PA YIN GYI, MI RTAG PA NYID MA
YIN PA 'GA' YANG MED DE, GANG YOD PA DE MI RTAG PA KHO NA YIN TE,
MI RTAG PA LAS GZHAN DU RTAG PA LA YOD PA MA YIN NO ZHES DE LTAR
BSGRUB PAR BYA BA MI RTAG PA NYID LA YOD PA NYID NGES PAR BSTAN
PA YIN NO, ,

DE LTAR NA 'DIR KHYAB PA BSTAN PA'I TSIG YIN NO, ,DPER NA BUM PA
LA SOGS PA LTA BU'O ZHES BYA BA 'DI NI KHYAB PA SGRUB PAR BYED PA
TSAD MA'I YUL STON PAR BYED PA YIN NO, ,DAG PA ZHES BYA BAS NI
BYE BRAG MED PA'I RANG BZHIN GYI SBYOR BA'O, ,BYE BRAG DANG BCAS
PA BSTAN PA'I PHYIR, GANG

SKYE BA DANG LDAN PA ZHES BYA BA SMOS TE, SKYE BAR RANG GI NGO BO
THOB PA GANG LA YOD PA DE SKYE BA DANG LDAN PA'O, ,GANG SKYE BA
DANG LDAN PA ZHES BYA BAS NI SKYE PA DANG LDAN PA NYID RJES SU
BRJOD NAS, DE NI MI RTAG PA'O ZHES BYA BA MI RTAG PA NYID BSGRUB
PA'O, ,DE LTA YIN DANG SKYE BA DANG LDAN PA NI MI RTAG

PA NYID LA NGES PAR BSTAN TO, ,RANG BZHIN DU GYUR PA RANG BZHIN
GYI BDAG NYID KYI CHOS DE'I BYE BRAG GIS BYE BRAG TU GYUR PA GTAN
TSIGS SU BYAS PA'I SBYOR BA'O, ,SKYE BA MED PA LAS LDOG PA LA
BRTEN NAS DNGOS PO LA SKYE BA ZHES BRJOD DO, ,LDOG PA DE NYID NI
GANG GI TSE LDOG PA GZHAN LAS MI

LTOS PAR BRJOD PAR 'DOD PA DE'I TSE DNGOS PO'I SKYE BA ZHES THA
DAD PAR 'DRA BAR BSTAN CING SKYE BA THA DAD PA LTA BU DES KHYAD
PAR CAN DU GYUR PA'I DNGOS PO YANG SKYE BA DANG LDAN PAR BRJOD PA
YIN NO, ,DES NA RANG BZHIN DU GYUR PA'I CHOS RTAG PA'I THA DAD
PAS KHYAD PAR CAN DU GYUR PA'I RANG BZHIN GYI SBYOR BA YIN PAR

@63B BLTA'O; ,GANG BYAS PA DE NI ZHES BYA BA NI BYAS PA NYID RJES
SU BRJOD NAS MI RTAG PA'O ZHES SGRUB PA STE, DES NA MI RTAG PA
NYID LA BYAS PA NYID NGES PAR BSTAN TO, ,DE BAS NA MI RTAG PA
NYID KYIS BYAS PA LA KHYAB PAR BSTAN PA YIN NO, ,KHYAD PAR GYI
BYE BRAG GIS ZHES BYA BA NI RANG BZHIN GYI SBYOR BA ZHES

BYA BAR SBYAR RO, ,KHYAB PAR NI KHYAB PAR DU BYED PA'O, ,DE'I BYE
BRAG GIS DE KHYAD PAR THA DAD PAS KHYAD PAR CAN DU GYUR PA'I RANG
BZHIN GYI SBYOR BA ZHES BYA BA'I DON TO, ,'DI LA RES 'GA' NI DAG
PA KHO NA'I DON RJOD PAR BYED DO, ,RES 'GA' NI THA DAD PA MA YIN
PA'I BYE BRAG GIS BYE BRAG TU GYUR PA'O, ,

RES 'GA' NI THA DAD PA STE, DPER NA LHA SBYIN ZHES BYA BA DAG PA
YIN NO, ,RNA BA 'PHYANG BA CAN ZHES BYA BA NI THA DAD PA MED PA'I
RNA BA GNYIS KYI BYE BRAG CAN DU GYUR PA'O, ,BA KHRA MO CAN ZHES
BYA BA NI THA DAD PA'I BA KHRA MO'I BYE BRAG CAN NO, ,DE BZHIN DU
YOD PA NI DAG PA YIN NO, ,SKYE BA DANG LDAN PA NI THA DAD

PA MED PA'I BYE BRAG YIN NO, ,BYAS PA NYID NI THA DAD PA'I BYE
BRAG YIN NO, ,BA KHRA MO CAN GYI SGRA LA NI THA DAD PA'I BYE BRAG
BRJOD PA STE, KHRA MO'I SGRA DANG BA'I SGRA YANG YOD PA MA YIN
NAM, BYAS PA'I SGRA LA NI BYE BRAG BRJOD PA'I SGRA'I SBYOR BA YOD
PA MA YIN NO SNYAM DU DOGS PA LA, RANG GI

NGO BO BSGRUB PAR BYA BA'I PHYIR GZHAN GYI BYED PA LA LTOS PA'I
NGO BO ZHES BYA BA SMOS TE, RGYU GZHAN GYI BYED PA'O, ,RANG GI
NGO BO BSGRUB PAR BYA BA'I PHYIR 'GRUB PA'I DON DU GZHAN GYI BYED
PA LA LTOS PA GANG YIN PA DE LA DE SKAD CES BYA'O, ,NI ZHES BYA
BA NI GANG GI PHYIR ZHES BYA BA'I DON TO, ,GANG GI

PHYIR GZHAN GYI BYED PA LA LTOS PAS BSHAD PA DE BAS NA THA DAD
PA'I BYE BRAG TU GYUR PA'I RANG BZHIN DU BRJOD DO, ,THA DAD PA'I
BYE BRAG GI TSIG MA SBYAR DU ZIN KYANG BYAS PA'I SGRA NYID KYIS
THA DAD PA'I BYE BRAG GI TSIG NANG DU 'DUS PA YIN NO, ,DE NYID
KYI PHYIR BYAS PA'I SGRA 'DI NI MING GI BYE BRAG YIN TE, GANG

GI PHYIR BYAS PA'I RKYEN 'DI NI MI LA BYED PA YIN NO, ,GANG DU
BYE BRAG 'DUS PA DER NI BYE BRAG GI TSIG SBYAR BAR MI BYA BA YIN
LA, KHA CIG TU NI BYE BRAG RTOGS PA YIN TE, DPER NA BYAS SO ZHES
BRJOD PA NA RGYU RNAMS KYIS ZHES BYA BA 'DI RTOGS PA BZHIN NO,
,DER NI RES 'GA' NI RGYU'I SGRA SBYOR BAR

@64A *, ,BYED LA, ,RES 'GA' NI SBYOR BAR MI BYED DO, ,RANG GI
SGRAS SBYOR BA YANG DPER NA RKYEN GYI BYE BRAG GIS THA DAD PA CAN
NYID KYIS SGRA LA SKYEN THA DAD PA LTA BU'O, ,JI LTAR BYAS PA'I
SGRA THA DAD PA'I BYE BRAG CAN GYI RANG BZHIN RJOD PAR BYED PA DE
BZHIN DU, RKYEN GYI BYE BRAG GIS THA DAD

PA NYID CAN LA SOGS PA GANG DAG YIN PA DANG, BRTZAL MA THAG TU
'BYUNG BA LA SOGS PA'I THA DAD PA'I BYE BRAG CAN GYI RANG BZHIN
RJOD PAR BYED PA DE DAG KYANG RANG BZHIN RJOD PAR BYED PA'I TSIG
GI SBYOR BA YIN PAR BLTA BAR BYA'O, ,RKYEN RGYU RNAMS KYI BYE
BRAG KHYAD PAR YIN TE, RKYEN GYI BYE BRAG DES THA DAD

PA CAN DU GYUR PA NGO BO GANG YIN PA DE NI, RKYEN GYI BYE BRAG
GIS THA DAD PA CAN RKYEN GYI GRA'O, ,DE'I NGO BO NI RKYEN GYI BYE
BRAG GIS THA DAD PA NYID YIN NO, ,RKYEN GYI BYE BRAG GIS THA DAD
PA NYID RKYEN DE LAS NI SGRA'I BYAS PA BSGRUB PAR BYA BA YIN LA,
BRTZAL MA THAG TU BYUNG BA NYID LAS NI MI RTAG PA NYID YIN

NO, ,DE NI RKYEN GYI BYE BRAG GIS THAD DAD PA'I SGRA LA NI THA
DAD PA'I KHYAD PAR BRJOD PA RKYEN GYI BRE BRAG GI SGRA SBYOR BA
YIN LA BRTZAL MA THAG TU BYUNG BA'I SGRA LA YANG BRTZAL BA'I SGRA
SBYAR BA YIN NO, ,DE LTAR NA RANG BZHIN GYI GTAN TSIGS KYIS SBYOR
BA RNAM PA GSUM DU BSTAN TE, DAG PA DANG THA DAD PA MA YIN PA'I

BYE BRAG CAN DANG THA DAD PA'I BYE BRAG CAN NO, ,'DI DE'I LTAR
BSHAD PA'I DON NI 'GA' TSIG GIS 'KHRUL PAS RANG BZHIN GYI GTAN
TSIGS SBYAR BA LA RMONGS PAR MI 'GYUR BAR BYA BA'I PHYIR RO, ,'ON
LTAR NA RANG BZHIN GYI GTAN TSIGS DE DAG CI 'BREL PA MA GRUB PA'I
BSGRUB PAR BYA BA'I RANG BZHIN LA SBYOR BAR

BYA BA YIN NAM, 'ON TE GRUB PA'I RANG BZHIN LA ZHES DOGS PA LA,
GRUB PA'I RANG BZHIN LA SBYOR BAR BYA'O ZHES BSTAN PA'I PHYIR,
SGRUB PA'I CHOS DE DAG THAMS CAD NI ZHES BYA BA SMOS TE, RTOGS
PAR BYED PA YIN PA'I PHYIR SGRUB PA'O, ,GZHAN LA BRTEN PA'I PHYIR
CHOS SO, ,SGRUB PA'I CHOS KHO PHYIR CHOS SO, ,SGRUB PA'I CHO KHO

NA TZAM STE, TZAM GYI SGRAS LTOS PAR BYA BA LHAG PA BSAL BA YIN
NO, ,DE DANG RJES SU 'BREL PA NI RJES SU ZHUGS PA DANG RJES SU
'GRO BA'O, ,SGRUB PA'I CHOS TZAM DANG RJES SU 'BREL PA GANG YIN
PA DE LA DE SKAD CES BYA'O, ,GANG GIS GRUB CE NA, RANG GI TSAD MA
JI LTA BU DAG GIS TE, BSGRUB PAR

@64B BYA BA'I CHOS GANG GI BDAG NYID KYI TSAD MA GANG YIN PA'I
TSAD MA DE NYID KYIS GRUB PO ZHES BYA BA'I DON TO, ,RANG BZHIN
GYI GTAN TSIG LA YANG DBYE NA RNAM PA MANG DU YOD PA'I PHYIR
'BREL PA BSGRUB PA YANG TSAD MA MANG BAS TSAD DAG GIS ZHES MANG
PO'I TSIG TU BSTAN TO, ,RTOGS BAR BYA BA YIN PA'I PHYIR

BSGRUB PAR BYA BA'O, ,GZHAN LA BRTEN PA'I PHYIR CHOS TE, BSGRUB
PAR BYA BA'I CHOS SO, ,DE'I DON NI 'DI LTA STE, SGRON MA BZHIN DU
RUNG BA'I SGO NAS NI GTAN TSIGS GO BAR BYED PA MA YIN GYI, 'ON
KYANG MED NA MED PA NYID DU NGES PA YIN TE, BSGRUB PAR BYA BA MED
NA NI MI 'BYUNG BAR NGES PA KHO NA

GTAN TSIGS KYI RTOGS PAR BYED PA'I BYED PA YIN GYI GZHAN 'GA'
YANG MA YIN NO, ,THOG MA GNOD PAR BYED PA'I TSAD MAS BSGRUB PAR
BYA BA GTAN TSIGS DANG 'BREL PA GTAN LA DBAB PAR BYED PA, PHYIS
RJES SU DPOG PAR BYED PA'I TSE NI BYAS PA ZHES BYA BA NI MI RTAG
PA'I RANG BZHIN YIN NO ZHES KYANG SGRUB

PAR BYED PA DANG BSGRUB BYA MED NA MI 'BYUNG BA NYID DU SPYIR
DRAN PAR BYA BA YIN NO, ,SPYIR DRAN PA'I DON DE NYID YANG KHYAD
PAR LA SBYOR BAR BYED PA NI SGRA LA YOD PA'I BYAS PA 'DI YANG MI
RTAG PA'I RANG BZHIN YIN NO ZHES BYA BA'O, ,DE LA SPYIR DRAN PA
NI RTAGS SHES PA YIN LA, BYE BRAG TU GYUR PA SGRA LA YOD PA'I

BYAS PA NYID MI RTAG PA'I RANG BZHIN DU DRAN PA'I NI RJES SU DPAG
PA'I SHES PA YIN NO, ,DE LTAR YIN DANG LKOG TU GYUR PA'I DON
RTOGS PAR BYED PA ZHES BYA BA NI MED NA MI 'BYUNG BAR SHES PA
NYID YIN NO, ,DES NA DE TZAM DANG RJES SU 'BREL PAR NGES PA'I
BSGRUB PAR BYA BA'I CHOS LA RANG BZHIN GYI GTAN

TSIGS SBYAR BAR BYA'O, ,GZHAN LA NI MA YIN NO ZHES BYA BA BSTAN
PA YIN NO, ,SGRUB PAR BYED PA GAL TE DE LTAR SGRUB PAR BYED PA
DANG LHAN CIG 'BREL PA NGES PAR BYA BA YIN MOD, BSGRUB PAR BYA BA
SGRUB PAR BYED PA'I CHOS TZAM DANG RJES SU 'BREL PA NGES PA CI'I
PHYIR GSAL BAR BYA ZHE NA, DE NYID

CAS BYA BA SMOS TE, SGRUB PAR BYED PA'I CHOS TZAM DANG RJES SU
'BREL PA GRUB PA NI, DE'I RANG BZHIN YIN PA'I PHYIR TE ZHES BYA
BA NI SGRUB PAR BYED PA'I CHOS KYI RANG BZHIN YIN PA'I PHYIR RO,
,BSGRUB PAR BYA BA'I CHOS GANG ZHIG SGRUB PAR BYED PA'I CHOS TZAM
DANG RJES SU 'BREL PA DANG LDAN PA DE NYID

@65A *, ,SGRUB PAR BYED PA'I CHOS DE'I NGO BO YIN GYI, GZHAN NI
MA YIN NO, ,'DI 'DRA BA KHO NA RANG BZHIN YIN DU ZAD MOD BSGRUB
PAR BYA BA'I RANG BZHIN NYID LA CI'I PHYIR GTAN TSIGS SBYOR ZHE
NA, RANG BZHIN YANG GTAN TSIGS YIN PA'I PHYIR TE, 'DIR NI RANG
BZHIN KHO NA'I

GTAN TSIGS KYI SKABS YIN TE, DE BAS NA SGRUB PAR BYED PA'I RANG
BZHIN DU GYUR PA GANG YIN PA DE NYID BSGRUB PAR BYA BA YIN LA,
RANG BZHIN YANG SGRUB PAR BYED PA'I CHOS TZAM DANG 'BREL PA YIN
GYI, GZHAN NI MA YIN GYI, GZHAN NI BSGRUB PAR BYA BA'I CHOS SGRUB
PAR BYED PA'I RANG BZHIN YIN NA, 'O

NA NI DAM BCAS PA'I DON GYI PHYOGS GCIG GTAN TSIGS SU 'GYUR RO
ZHE NA, DNGOS SU NA ZHES BYA BA SMOS TE, DON DAM PAR NI BSGRUB
PAR BYA BA DANG SGRUB PAR BYED PA DAG DE'I BDAG NYID YIN GYI,
SGOR BTAGS TE BSGRUB PAR BYA BA DANG SGRUB PAR BYED PA THA DAD PA
YIN NO, ,BSGRUB PAR BYA BA DANG SGRUB PAR BYED PA'I

DNGOS PO NI NGES PA LA GNAS PA'I NGO BO YIN LA, NGES PA LA GNAS
PA'I NGO BO PHAN TSUN LDOG PAS BYAS PA'I SGO BTAGS PA'I BYE BRAG
GIS THA DAD PA DES NA SGRUB PAR BYED PA YANG GZHAN, SGRUB PAR
BYED PA DANG BSGRUB PAR BYA BA YANG GZHAN YIN NO, ,'DI LTAR THAG
RING PO NAS YAL GA LA SOGS PA DANG

LDAN PA'I DON LA SHING ZHES NI NGES LA, SHING SHA PA ZHES NI MA
NGES MOD KYI, DE LTA NA DE NYID SHING YIN LA SHA PA YANG DE NYID
DE, DES NA DNGOS PO LA THA DAD PA MED KYANG NGES PAS LDOG PA'I
DBYE BA THA DAD PAR KUN DU STON PAR BYED DO, ,DE LTA BAS NA NGES
PA LA GNAS PA'I NGO BO LA LTOS NAS, SGRUB PAR

BYED PA YANG GZHAN BSGRUB PAR BYA BA YANG GZHAN YIN LA, DES NA
DAM BCAS PA'I DON GYI PHYOGS GCIG GTAN TSIGS MA YIN LA, DNGOS SU
NA DE'I BDAG NYID KYANG YIN NO, ,CI'I PHYIR SGRUB PAR BYED PA'I
CHOS TZAM DANG RJES SU 'BREL PA KHO NA SGRUB PAR BYED PA'I RANG
BZHIN YIN GYI GZHAN MA YIN ZHE

NA, DE GRUB PA LA ZHES BYA BA SMOS TE, GANG ZHIG GANG DANG RJES
SU 'BREL PA DE NI DE GRUB PA NA MA GRUB PA MA YIN TE, GNAG GI
PHYIR DE GRUB PA NA MA GRUB PA DE NI SGRUB PAR BYED PA'I RANG
BZHIN NYID DU MI RIGS SO, ,'DI LTAR GRUB PA DANG MA GRUB PA NYID
NI DNGOS PO DANG DNGOS PO MED PA GNYIS YIN LA,

@65B DNGOS PO DANG DNGOS PO MED PA YANG PHAN TSUN SPANGS TE, GNAS
PA YIN TE, CI STE SNGAR GRUB PA DANG MA GRUB PA GCIG YIN PAR GYUR
NA NI DON GCIG KHO NA LA DUS GCIG TU DNGOS PO DANG DNGOS PO MED
PA GNYIS SU 'GYUR NA, DNGOS PO DANG DNGOS PO MED PA 'GAL BA DAG
GCIG TU RIGS SU YANG MA YIN TE,

GCIG MA YIN PA NI 'GAL BA'I CHOS DANG LDAN PA'I BDAG NYID YIN
PA'I PHYIR RO, ,GZHAN YANG PHYIS SKYE BA NI SNGAR SKYE BA LAS THA
DAD PA'I RGYU CAN YIN LA, 'BRAS BU THA DAD PA YANG RGYU THA DAD
PA SNGON DU SONG BA YIN NO, ,DE BAS NA GRUB PA DANG MA GRUB PA
GNYIS MI MTHUN PA'I CHOS TSOGS PA'I BDAG

NYID KYI THA DAD PA YIN LA THA DAD PA'I RGYU CAN YANG BYED RGYU
THA DA PA YIN PAS JI LTAR GCIG YIN, DE BAS NA SGRUB PAR BYED PA
TZAM DANG RJES SU 'BREL PA KHO NA BSGRUB PAR BYA BA'I RANG BZHIN
YIN GYI, GZHAN NA MI YIN NO, ,PHYIS GRUB PA SNGAR SKYES PA'I RANG
BZHIN MA YIN DU ZAD MOD KYI, BSGRUB PAR BYA BA CI'I

PHYIR MA YIN ZHE NA, SNGAR SKYES PAS PHYIS GRUB PA LA 'KHRUL PA
STE, YONGS SU GTONG BA GANG YIN PA DE YANG SRID PA'I PHYIR 'GRUB
PA NI SNGAR GRUB PA'I BSGRUB PAR BYA BA MA YIN NO, ,DE BAS NA
SGRUB PAR BYED PA'I CHOS TZAM DANG RJES SU 'BREL PA KHO NA RANG
BZHIN YIN LA, DE YANG BSGRUB PAR

BYA BA YIN NO, ,DE LTAR NA NI SGRUB PAR BYED PA'I CHOS TZAM DANG
RJES SU 'BREL PA GRUB PA KHO NA LA RANG BZHIN GYI GTAN TSIGS
SBYAR BAR BYA BAR GNAS SO, ,'BRAS BU'I GTAN TSIGS KYI SBYOR BA LA
SKABS KYIS NA CHOS MTHUN PA NYID CAN ZHES BYA BA LTOS PAR BYA BA
YIN NO, ,GANG NA DU BA YOD PA ZHES

DU BA RJES SU BRJOD NAS, DE NA ME YOD DE ZHES BYA BA NI ME YOD PA
RJES SU SGRUB PA'O, ,DE LTAR NA SNGA MA BZHIN DU NGES PA'I DON
KHONG DU CHUD PAR BYA'O, ,DES NI RGYU DANG 'BRAS BU YOD PA'I RGYU
MTSAN GYI KHYAB PA BSTAN PA YIN NO, ,KHYAB PA SGRUB PA TSAD MA'I
YUL BSTAN PA'I PHYIR, DPER NA TSANG

BANG LA SOGS PA ZHES BYA BA SMOS TE, TSANG BANG LA SOGS PAR MNGON
SUM DANG MI DMIGS PA GNYIS KYI RGYU DAG 'BRAS BU'I DNGOS PO'I
BDAG NYID MED NA MI 'BYUNG BA NGES PA YIN NO, ,'DI NA YANG DU BA
YOD DO ZHES BYA BA NI BSGRUB PAR BYA BA'I CHOS CAN LA PHYOGS KYI
CHOS NYE BAR BSDUS PA'O, ,

@66A *, ,'DIR YANG ZHES BYA BA NI RANG BZHIN GYI GTAN TSIGS 'BA'
ZHIG LA MA YIN GYI, 'BRAS BU'I GTAN TSIGS 'DIR YANG NGO, ,GRUB PA
KHO NA ZHES BYA BA NI RGYU DANG 'BRAS BUR 'BREL PA NGES PA KHO NA
LA STE, NGES PA NI GDON MI ZA BAR BYA DGOS SO, ,'DI BLTAR RUNG

BA TZAM GYI SGO NAS GTAN TSIGS GO BAR BYED PA MA YIN GYI, MED PA
MA YIN PA'I PHYIR ZHES BSHAD ZIN TO, ,CHOS MTHUN PA CAN GYI RANG
BZHIN DANG 'BRAS BU DANG MI DMIGS PA'I SBYOR BA BSTAN PA YIN NO,
,CHOS MI MTHUN PA NYID CAN GYI SBYOR BA BSTAN PA'I PHYIR, CHOS MI
MTHUN PA NYID CAN ZHES

BYA BA SMOS TE, GANG YOD PA ZHES BYA BA NI DMIGS PA'I RIG BYAR
GYUR PA GANG YIN PA STE, BLTAR RUNG BA YOD PA GANG YIN PA ZHES
BOD PA NYID DU RJES SU BRJOD PA'O, ,DE NI DMIGS PA KHO NAR 'GYUR
TE ZHES BYA BA NI DMIGS PA NYID BSGRUB PA'O, ,DES NA 'DIS NI
SNANG BA YOD PA LA MTHONG

BA'I YUL NYID KYIS KHYAB PA BSTAN TO, ,MED PA LOG PA NGES PA'I
PHYIR SGRUB PAR BYED PA LOG PAS KHYAB PA BSTAN TO, ,DE BAS NA
KHYAB PAR BYED PA BSGRUB PAR BYA BA'I CHOS MED NA NI GTAN TSIGS
KYANG YOD PAR MI 'GYUR TE, GTAN TSIGS MED PAS BSGRUB PAR BYA BA
MED PA LA KHYAB PA'I PHYIR

RO, ,GTAN TSIGS KYANG YOD DO, ,DE BAS NA KHYAB PAR BYED PA SGRUB
BAR BYED PA MED PAS KHYAB PAR BYA BA BSGRUB BAR BYA BA MED PA MED
DE, DES NA BSGRUB PAR BYA BA NGES PA YIN NA, DE BAS NA CHOS MI
MTHUN PA'I SBYOR BA THAMS CAD DU SGRUB PAR BYED PA MED PA NGES
PAR BSTAN PAR BYA BA

YIN NO ZHES RIGS PA YIN NO, ,RANG BZHIN GYI GTAN TSIGS KYI CHOS
MI MTHUN PA NYID CAN GYI SBYOR BA BSTAN PA'I PHYIR, MI RTAG PA
NYID MED NA ZHES BYA BA SMOS TE, 'DIR BSGRUB PAR BYA BA MI RTAG
PA NYID MED PA GTAN TSIGS MED PA LA NGES PAR BRJOD PA YIN TE, DE
BAS NA RANG BZHIN GYI

GTAN TSIGS GSUM CHAR YANG GTAN TSIGS MED PAR BSGRUB PAR BYA BA
MED PA LA NGES PAR KHYAB PAR BSTAN TO, ,SGRA NI YOD PA'AM, SKYE
BA DANG LDAN PA'AM, BYAS PA'O ZHES BYA BA NI GSUM KA'I YANG
PHYOGS KYI CHOS BSTAN PA'O, ,'DIR YANG KHYAB PAR BYED PA SGRUB
PAR BYED PA

@66B MED PAR BRJOD PA YIN TE, DE BAS NA KHYAB PAR BYED PA SGRUB
PAR BYED PA MED PA YANG LOG PAS BSGRUB PAR BYA BA RTOGS PA YIN
NO, ,'BRAS BU'I GTAN TSIGS KYI CHOS MI MTHUN PA NYID CAN GYI
SBYOR BA NI, ME MED NA ZHES BYA BA SMOS TE, 'DIR YANG ME MED PA
LA DU BA MED PAS KHYAB PAR

BSTAN TO, ,'DI NA NI DU BA YOD DO ZHES BYA BA NI KHYAB PAR BYED
PA DU BA MED PA MED DO ZHES BYA BA BSTAN PA YIN NO, ,DE BAS NA
KHYAB PAR BYA BA ME MED PAS NA BSGRUB PAR BYA BA RTOGS PA YIN NO,
,CHOS MTHUN PA NYID CAN LA YANG LDOG PA MA BSTAN LA, CHOS MI
MTHUN PA NYID CAN LA YANG RJES SU 'GRO BA MA

BSTAN NA DE JI LTAR TSUL GSUM PA'I RTAGS BRJOD PA YIN ZHE NA, DON
GYIS NA CHOS MTHUN PAS KYANG NI ZHES BYA BA SMOS TE, BRJOD PAR
BYA BA CHOS MTHUN PA NYID DANG LDAN PA'I SBYOR BA BYAS PA LA YANG
DON GYIS TE SHUGS KYIS NA, CHOS MI MTHUN PA NYID LDOG PA RTOGS
PAR 'GYUR RO, ,NI'I DON NI

GANG GI PHYIR TE, DE LTA NA NI DE BAS NA TSUL GSUM PA'I RTAGS
'CHAD PA NYID YIN NO, ,GAL TE YANG RJES SU 'GRO BA LA LDOG PA MA
SMRAS SU ZIN KYANG RJES SU 'GRO BA'I TSIG GI SHUGS NYID KYIS
KHONG DU CHUD PAR 'GYUR RO, ,JI LTA ZHE NA, BLOS RTOGS PA'I LDOG
PA DE MED NA SGRUB PAR BYED PA

LA GTAN TSIGS RJES SU 'GRO BA BLOS YID CHES PA MED PA'I PHYIR RO,
,BSGRUB PAR BYA BA LA GTAN TSIGS NGES PAR NI RJES SU 'GRO BA'I
TSIG LAS KHONG DU CHUD PAR BSGRUB PAR BYA BA MED NA SGRUB PAR
BYED PA YOD PAR DOGS PA MI BYA STE, DE LTAR MA YIN NA BSGRUB PAR
BYA BA LA NGES PA NYID YIN PAR

MI RTOGS PAR 'GYUR RO, ,BSGRUB PAR BYA BA MED NA SGRUB PAR BYED
PA MED BAR RTOG PA YANG LDOG PA RTOGS PA YIN TE, DE BAS NA RJES
SU 'GRO BA'I TSIG LAS BSGRUB PAR BYA BA LA SGRUB BAR BYED PA YOD
PAR RJOD PA'I SHUGS KYIS LDOG PA RTOGS PA YIN NO, ,DE BZHIN DU
ZHES BYA BA NI RJES SU 'GRO BA'I

TSIG LA JI LTA BA DE BZHIN DU DON GYIS NA CHOS MI MTHUN PA CAN
GYI SBYOR BA RJES SU 'GRO BA MA BRJOD DU ZIN KYANG RTOGS SO, ,JI
LTA BU ZHE NA, BLOS BZUNG BA'I RJES SU 'GRO BA DE MED NA NI
BSGRUB PAR BYA BA MED NA GTAN TSIGS MED PA NYID DU MI 'GRUB STE,
KHONG DU CHUD PAR MI 'GYUR BA'I PHYIR RO, ,

@67A *, ,GTAN TSIGS MED PA LA BSGRUB BYA MED PA NGES PAR NI LDOG
PA'I TSIG LAS KHONG DU CHUD PAS GTAN TSIGS YOD PA LA BSGRUB PAR
BYA BA MED PAR DOGS PAR MI BYA STE, DE LTAR MA YIN NA GTAN TSIGS
MED PA LAS NGES PAR MI 'GYUR RO, ,GTAN TSIGS YOD NA YANG

BSGRUB PAR BYA BA YOD PAR RTOGS KYANG RJES SU 'GRO BA RTOGS PA
YIN TE, DE BAS NA LDOG PA'I TSIG LA SGRUB PAR BYED PA MED PA LAS
BSGRUB PAR BYA BA MED PAR NGES PAR BRJOD PA'I SHUGS KYIS RJES SU
'GRO BA RTOGS PA YIN NO, ,CI STE NAM MKHA' LA SOGS PA LAS BSGRUB
PAR BYA BA MED NA

SGRUB PAR BYED PA MED DU ZIN KYANG, DE LTA MOD KYI 'ON KYANG CI'I
PHYIR GTAN TSIGS YOD NA BSGRUB PAR BYA BA YOD CE NA, RANG BZHIN
'BREL PA MED NA NI ZHES BYA BA SMOS TE, GANG GI PHYIR DE'I RANG
BZHIN GYIS 'BREL PA GANG YIN PA DE MED NA BSGRUB PAR BYA BA CIG
SHOS LOG PAS SGRUB PAR BYED

PA GZHAN NGES PA DANG LDAN ZHING NGES PA CAN DU LOG PA MA YIN NO,
,'BREL PA THAMS CAD KYI RANG BZHIN 'BREL PA DE YANG RNAM PA GNYIS
TE GANG LA DE'I BDAG NYID KYI MTSAN NYID RGYU MTSAN DU YOD PA DE
LA DE SKAD CES BYA'O, ,GANG LA DE LAS MTSAN NYID YOD PA DE LA DE
SKAD BYA STE, GANG ZHIG

GANG DU 'BREL PA'I YUL GYI DON DE NI RANG BZHIN NAM RGYU YIN TE,
GZHAN DU 'BREL PA NYID MI 'THAD PA'I PHYIR RO, ,DE BAS NA RNAM PA
GNYIS YIN NO ZHES BSGRUB PAR BYA BA'I DON RTAGS 'BREL PA DE YANG
ZHES BYA BA DER BSHAD ZIN TO, ,NI ZHES BYA BA NI GANG GI PHYIR
GYI DON TE, GANG GI

PHYIR RANG BZHIN 'BREL PA YOD NA BZLOG PAR BYA BA DANG LDOG PAR
BYED PA YOD PA YIN PA DE BAS NA BSGRUB PAR BYA BA LOG NA SGRUB
PAR BYED PA LDOG PAR BRJOD PAS NI ZLOG PAR BYED PA GNYIS KYI
'BREL PA BSTAN PAR BYA BA YIN TE, CI STE SGRUB PAR BYED PA BSGRUB
PAR BYA BA DANG 'BREL PA YIN PA DE

LTA NA NI BSGRUB PAR BYA BA LA LOG PA NA NGES PAR LDOG PAR 'GYUR
RO, ,GANG GI PHYIR 'BREL PAR BYA BA YIN PA DE LTAR NA BSGRUB PAR
BYA BA LOG NA SGRUB PAR BYED PA LOG PA'I TSIG GANG YIN PA DE
'BREL PA BSTAN PAS BSDUS PA YIN LA, GANG YANG DES BA SDUS PA
'BREL PA BSTAN PA DE NYID RJES

@67B SU 'GRO BA'I TSIG YIN NO, ,'BREL PA YANG NGES PA BSTAN PAR
BYA BA YIN TE, DE LTAR NA BRJOD PAR BYA BA NI RJES SU 'GRO BA YIN
NO, ,GANG YI PHYIR DPE LA TSAD MAS 'BREL PA BSTAN PA NYID RJES SU
'GRO BA YIN GYI, GZHAN NI GANG YIN TE, DE BAS NA BZLOG PAR BYA BA
DANG ZLOG PAR BYED PA

DAG 'BREL BAR BYED PAR SHES PAR BYA'O, ,DE LTAR NA YANG RJES SU
'GRO BA NYID KYANG SHES PAR 'GYUR RO, ,DE LTA BAS NA ZHES BYA
BA'I SGRA NI RGYU'I DON TE, GANG GI PHYIR RJES SU 'GRO BA LA YANG
LDOG PA RTOGS LA, LDOG PAS KYANG RJES SU 'GRO BA RTOGS PA DE BAS
NA TSIG GCIG GIS KYANG MTHUN PA'I

PHYOGS DANG MI MTHUN PA'I PHYOGS LA YOD PA DANG MED PA GNYI GA
BSTAN PA YIN NO, ,'DI BRJOD BYAR YIN PA'I PHYIR NA RJES SU 'GRO
BA'I SGO STE, THABS GANG LA YOD PA DE NI RJES SU 'GRO BA'I SGO
CAN TE DAG GO, ,DE BZHIN DU LDOG PA'I SGO STE THABS GANG YOD PA
ZHES BYA BA, BAS ZHES

BYA BA NI RGYU'I DON TE, GANG GANG GI PHYIR GCIG GIS KYANG GNYI
GA RTOGS PA DE BAS NA SGRUB PAR BYED PA'I TSIG GCIG LA RJES SU
'GRO BA DANG LDOG PA'I TSIG GI SBYOR BA GNYI GA NGES PAR BYA BA
MED DE, DON RTOGS PAR BYED PA'I PHYIR SGRA SBYOR BAR BYED PA YIN
LA, DON KYANG RTOGS ZIN NA

SBYOR BAS CI ZHIG BYA STE, RJES SU 'GRO BA'I TSIG GCIG PO ZHIG
SBYOR BAR BYA'O, ,MI DMIGS PA LA YANG LDOG PA BSTAN PA'I SGO NAS
RJES SU 'GRO BA RTOGS PA YIN TE, GANG YOD PA LA DMIGS PA'I RIG
BYAR GYUR PA ZHES BYA BA NI BSGRUB PAR BYA BA MED PA'I THA SNYAD
DU RUNG BA NYID LOG

BA'I RANG BZHIN BLTAR RUNG BA YOD PA NYID BSTAN PA'O, ,DE NI
DMIGS PA KHO NAR 'GYUR RO ZHES BYA BA NI MI DMIGS PA LOG PA'I
RANG BZHIN MI DMIGS PA NYID BRJOD PA'O, ,DES NA 'DIS NI BSGRUB
PAR BYA BA LOG PA LA SGRUB PAR BYED PA LOG PAS KHYAB PA BSTAN TO,
,CI STE SGRUB PAR

BYED PA YOD KYANG BSGRUB PAR BYA BA LDOG PAR 'GYUR NA NI SGRUB
PAR BYED PA MED PAS KHYAB PA MA YIN PAR 'GYUR RO, ,DE BAS NA
KHYAB PA BSTAN BA KHONG DU CHUD PAR BYED PAS SGRUB PAR BYED PA
YOD PA LA NI BSGRUB PAR BYA YOD PAS KHYAB PA BSTAN PAR BYA'O, ,DE
BAS NA DE 'DRA BA MI DMIGS PA

@68A *, ,NI ZHES BYA BA SMOS TE, SNANG BA MED DO ZHES BYA BAR YID
CHES PA LA RJES SU 'GRO BA SGRUB PA'O, ,GANG GI PHYIR SGRUB PAR
BYED PA NI BSGRUB PAR BYA BA'I CHOS DANG, DE'I BDAG NYID DANG DE
LAS BYUNG BA GNYIS KYI 'BREL PAR RTOGS PAR BYA BA YIN PA DE'I
PHYIR, SBYOR BA

GNYI GA LA YANG PHYOGS BSTAN PAR BYA BA NGES PA MED DO, ,BSGRUB
PAR BYA BA NGES PAR RTOGS PA'I SGRUB PAR BYED PA GANG YIN PA DE
NYID CHOS CAN LA MTHONG BA LAS BSGRUB PAR BYA BA RTOGS PA'I PHYIR
TE, DES NA BSGRUB PAR BYA BA BSTAN PAS NI CI YANG BYAR MED DO,
,DE BAS BSGRUB

PAR BYA BA BSTAN PA'I DGOS PA MED DO, ,DON 'DI NYID MI DMIGS PA'I
SBYOR BA LA STON TO, ,CHOS MTHUN PA NYID CAN GYI SBYOR BA LA
SHUGS KYIS PHYOGS 'DI NI BUM PA MED DO ZHES BYA BAR 'GYUR RO,
,SHUGS DE CI ZHE NA, DMIGS PA'I MTSAN NYID DU GYUR PA

GANG YANG MA DMIGS PA ZHES BYA BA NI MI DMIGS PA RJES SU BRJOD
PA'O, ,DE NI MED PA'I THA SNYAD KYI YUL YIN PA LA ZHES BYA BA DE
NI MED PA'I THA SNYAD DU RUNG BA NYID SGRUB PA'O, ,DE LTA YIN
DANG SNANG BA MI DMIGS PA LA NI MED PA'I THA SNYAD DU RUNG BA
NYID KYIS KHYAB PAR BSTAN PA YIN NO, ,'DI NA YANG DMIGS

PA'I MTSAN NYID DU GYUR PA ZHES BYA BA LA SOGS PAS BSGRUB PAR BYA
BA'I CHOS CAN LA RTAGS YOD PAR BSTAN TO, ,CI STE BSGRUB PAR BYA
BA'I CHOS CAN DE LA BSGRUB PAR BYA BA'I CHOS MED NA NI SGRUB PAR
BYED PA'I CHOS KYANG MED PAR 'GYUR RO, ,SGRUB PAR BYED PA'I CHOS
NI BSGRUB PAR BYA BA'I CHOS LA NGES PA'I

PHYIR ZHES BYA BA NI SHUGS YIN NO, ,CHOS MTHUN PA NYID CAN GYI
SBYOR BA LA JI LTA BA BZHIN DU CHOS MI MTHUN PA NYID CAN GYI
SBYOR BA LA YANG SHUGS NYID KYIS 'DIR YOD PA'I THA SNYAD KYI YUL
BUM PA YOD PA MA YIN NO ZHES BYA BAR 'GYUR RO, ,SHUGS BSTAN PA'I
PHYIR YOD PA'I THA SNYAD KYI YUL ZHES BYA BA

SMOS TE, YOD PA'AM DMIGS PA'I MTSAN NYID DU GYUR PA ZHES BYA BA
NI SNANG BA ZHES BYA BA YIN TE, 'DI BSGRUB PAR BYA BA LA LOG PA
YIN NO, ,DMIGS PA KHO NAR GYUR NA ZHES BYA BA NI SGRUB PAR BYED
PA LOG PA'O, ,'DIS NI BSGRUB PAR BYA BA LOG PA LA SGRUB PAR BYED
PA LOG PAS KHYAB PA

@68B BSTAN TO, ,'DI NA DE 'DRA BA'I BUM PA MI DMIGS SO ZHES BYA
BA NI JI LTAR GZHAN NA SNANG BA MI DMIGS PA DE LTAR PHYOGS 'DI NA
SNANG BA DE 'DRA BA'I BUM PA MI DMIGS SO ZHES BYA BA YIN NO,
,'DIS NI BSGRUB PAR BYA BA'I CHOS CAN LA BSGRUB PAR BYA BA LOG
PA'I KHYAB PAR BYED BSGRUB PAR BYED PA

LOG PA MED PAR BSTAN TO, ,CI STE BSGRUB PAR BYA BA'I CHOS CAN LA
BSGRUB PAR BYA BA'I CHOS MED NA NI SGRUB PAR BYED PA'I CHOS KYANG
MED PAR 'GYUR NA SGRUB PAR BYED PA'I CHOS CAN NI YOD DO ZHES BYA
BA NI SHUGS YIN NO, ,DE BAS NA SHUGS KYIS 'DI NA BUM PA ,DE DO
ZHES BYA BAR KHONG DU CHUNG PAR 'GYUR

BAS PHYOGS MI BSTAN PA YIN NO, ,DE BZHIN DU 'BRAS BU DANG RANG
BZHIN GYI GTAN TSIGS LA YANG DE KHONG DU CHUNG BAR 'GYUR BAS
PHYOGS MI BSTAN TO, ,PHYOGS ZHES BYA BA'I SGRA 'DIS DON JI LTA BU
ZHIG BSTAN PAR BYA BA YIN BRJOD PAR BYA BA YIN ZHE NA, RANG GI
NGO BO KHO NAR ZHES SMOS TE, BSGRUB PAR

BYA BA'I KHO NAR RO, ,BDAG NYID DANG ZHES BYA BA NI RGOL BA'O,
,'DOD PA ZHES BYA BA NI SMRAS PA 'GA' ZHIG MA YIN GYI, 'DOD PA
YANG YIN NO ZHES BYA BA'I DON TO, ,DE LTA BU DE YANG MNGON SUM LA
SOGS PAS MA BSAL BA'I DON GANG YIN PA DE PHYOGS ZHES BRJOD DO,
,CI STE PHYOGS BSTAN PAR BYA

BA MA YIN NA GO JI LTAR MI BSTAN PAR BYA BA'I MTSAN NYID BRJOD CE
NA, SGRUB PAR BYED PA'I RANG GI YAN LAG YIN PA'I PHYIR 'DI'I
MTSAN NYID BSTAN PA NI MA YIN GYI, 'ON KYANG KHA CIG BSGRUB PAR
BYA BA MA YIN PA LA NI BSGRUB PAR BYA BA DANG, BSGRUB PAR BYA BA
LA YANG BSGRUB PAR BYA BA MA YIN

PAR SHES TE, DE BAS NA BSGRUB PAR BYA BA DANG BSGRUB PAR BYA BA
MA YIN PA DE LA LOG PAR RTOG PA BSAL BA'I PHYOGS KYI MTSAN NYID
BSTAN TO, ,RANG GI NGO BOR 'DOD PA ZHES BYA BA 'DI'I BSHAD PA NI,
BSGRUB PAR BYA BA NYID DU 'DOD PA YIN GYI ZHES BYA BA YIN TE,
PHYOGS LA NI BSGRUB PAR

BYA BA'I CHOS YIN PA'I PHYIR NGO BO GZHAN MED DO, ,DE BAS NA RANG
GI NGO BO NI BSGRUB PAR BYA BA NYID YIN NO, ,KHO NA'I SGRA'I
BSHAD PA'I PHYIR, RANG GI NGO BO KHO NA ZHES BYA BA SMOS TE, KHO
NA'I SGRA'I LOGS SHIG TU BSHAD PAR BYA BA MA YIN NAM, CI'I PHYIR
RANG GI NGO BO'I SGRA DANG 'BREL PAR BSHAD CE NA,

@69A *, ,BRJOD PA KHO NA'I SGRA NI GSAL BAR BYED PA'I TSIG GI
PHRAD YIN PAS TSIG GZHAN GYIS BRJOD PAR BYA BA'I DON GYI KHYAD
PAR GSAL BAR BYED PA YIN TE, DES NA KHYAD PAR CAN BRJOD PA'I TSIG
GZHAN DANG LHAN CIG GCIG TU BSTAN TO, ,SGRUB PA NYID YIN YANG
RUNG BA NI MA

YIN TE ZHES BYA BA NI SGRUB PAR BYED PA NYID DU 'DOD PA YIN LA,
MA GRUB PA YIN PA'I PHYIR NA BSGRUB PAR BYA BA NYID DU YANG 'DOD
PA DE BSAL BA'I PHYIR, KHO NA'I SGRA SMOS SO, ,DE'I DPE BSTAN
PA'I PHYIR DPER NA SGRA MI RTAG PA NYID DU BSGRUB PAR BYA BA LA
GTAN TSIGS MIG GIS GZUNG BA NYID SGRA

LA MA GRUB PA'I PHYIR BSGRUB PAR BYA BA YIN NA NI ZHES BYA BA 'DI
NI BSGRUB PAR BYA BA NYID DU 'DOD PA BSTAN TO, ,DE ZHES BYA BA NI
MIG GIS BZUNG BA NYID LA BYA'O, ,'DIR NI ZHES BYA BA NI SGRA LA
BYA'O, ,BSGRUB PAR BYA BA KHO NAR NI MI 'DOD DO ZHES BYA BA NI
BSGRUB PAR BYA BA NYID DU 'DOD PA'I NGES PA MED PAR

STON PA'O, ,SGRUB PA KHO NAR BRJOD PA'I PHYIR ZHES BYA BA NI GANG
GI PHYIR SGRUB PAR BYED PA NYID DU YANG 'DOD PA YIN GYI, BSGRUB
PAR BYA BA KHO NAR NI MA YIN NO, ,BDAG NYID CES BYA BA 'DIS NI
RANG NYID KYI SGRA BSHAD BYAR BKOD NAS DE'I DON BSTAN PA'I PHYIR,
RGOL BAS ZHES BYA BA SMOS SO, ,RANG

NYID CES BYA BA'I TSIG PHRAD KYI SGRA NI BDAG NYID KYI ZHES DRUG
PA'I DON DANG, BDAG NYID CES GSUM PA'I DON LA 'JUG GO, ,DES NA
'DIR NI RANG NYID KYI SGRAS GSUM PA'I MTHA' CAN GYI RANG NYID KYI
SGRA'I DON LA 'JUG PA YIN NO, ,BDAG NYID KYI SGRA NI 'BREL BA CAN
GYI SGRA YIN LA, NYE BA

YANG RGOL BA YIN PA DE'I PHYIR RGOL BA GANG GI BDAG NYID GSUM
PA'I DON DU BRJOD PA DE NYID RGOL BAS ZHES GSUM PA'I DON DANG
LDAN PAR BSTAN PA YIN GYI, RGOL BA'I ZHES BYA BA 'DI RANG NYID
KYI SGRA'I RNAM GRANGS NI MA YIN NO, ,RGOL BA DE YANG YIN ZHE NA,
DE'I TSE BSGRUB PA SMRA BA GANG YIN

PA'O ZHES BYA BA SMOS TE, RTZOD PA'I TSE NA BSGRUB PA SMRAS PA
GANG YIN PA'O, ,'DIS NI RGOL BA DU MA YOD PA'I LAS RANG NYID
SGRAS BRJOD PAR BYA BA'I RGOL BA'I KHYAD PAR DU BYAS PA'O, ,GAL
TE DE LTAR NA RGOL BA'I 'DOD PA BSGRUB BYA YIN NO ZHES BRJOD PAR
'GYUR NA, BRJOD PA DE

@69B NYID KYIS JI LTAR 'GYUR ZHE NA, 'DIS RTZOD PA'I DUS DE'I TSE
RGOL BA 'DIS NI BSGRUB PAR BYA BA NYID DU RANG 'DOD PA'I CHOS
GANG YIN PA DE KHO NA BSGRUB PAR BYA BA YIN GYI, CHOS CIG SHOS NI
MA YIN NO ZHES BSTAN PA YIN TE, TSIG 'DI'I 'BRAS BU NI RGOL BAS
MI 'DOD PA'I CHOS BSGRUB

PAR BYA BA NYID BKAG PA NYID YIN NO ZHES BYA BA'I DON TO, ,'ON TE
BSGRUB PAR BYA BA NYID DU SRID PA'I CHOS GZHAN GANG NA YOD PA DE
BSAL BA'I PHYIR 'DI BRJOD CE NA, BSTAN BCOS DE BYED PAS ZHES BYA
BA SMOS TE, RGOL BA DES BSTAN BCOS DE BYED PAS BSGRUB PAR BYA
BA'I CHOS CAN DE LA

CHOS DU MA KHAS BLANGS PA NA CHOS GZHAN BSGRUB PAR BYA BA NYID DU
SRID PA MA YIN NO, ,'DI LTAR GANG GIS BSTAN BCOS GANG ZHIG KHAS
BLANGS PA DE LAS BSGRUB PA'I CHOS DE THAMS CAN DE BSGRUB PAR BYA
BA YIN NO ZHES LOG PAR RTOG PA YOD PAS NA CHOS MANG PO ZHIG KHAS
BLANGS SU ZIN KYANG RGOL BA'I

'DOD PA GANG YIN PA DE NYID BSGRUB PAR BYA BA YIN GYI, GZHAN NI
MA YIN NO ZHES BYA BAR SBYAR BA YIN NO, ,DNGOS PO'I STOBS KYIS
ZHUGS PA'I RTAGS NI BSTAN BCOS LA MI LTOS PA MA YIN NAM, DE LTA
BAS NA LTOS BAR BYED PA MA YIN PA'I PHYIR BSTAN BCOS LA GNAS TE
BTZAD PAR BYA BA MA YIN NO ZHE NA,

BDEN MOD KYI, GAL TE YANG GZU LUMS KYIS BSTAN BCOS 'GA' ZHIG LA
GNAS PAR 'GYUR BAS NA BSTAN BCOS 'GA' ZHIG KHAS BLANGS NAS, SGRUB
PAR SMRA BA DE LTA NA YANG DE'I 'DOD PA GANG YIN PA DE NYID
BSGRUB PAR BYA BA YIN NO ZHES BYA BA'I PHYIR 'DI SMOS SO, ,'DOD
PA ZHES BYA BA 'DOD

PA'I SGRAS BLANGS NAS 'CHAD PA'I DON BDAG GANG LA 'GAL BA'I RTZOD
PA RTZOM PA STE, BDAG MED DO ZHES BDAG 'GOG PAR SMRA BA NI BDAG
YOD PAR SMRA BA DANG 'GAL BA YIN NO, ,SGRUB PA DANG 'GOG PA GNYIS
'GAL BA'I PHYIR RO, ,RTZOD PA'I RGYU DES SGRUB PA BKOD PA'I DON
BDAG DE SGRUB PA

STE; NGES PAR 'DOD PA'I RGOL BAS NI DON DE BSGRUB PAR BYA BA YIN
NO ZHES 'DOD PA'I SGRAS BRJOD PAR 'GYUR RO, ,BRJOD PAR RO ZHES
MTHAR SMOS PA'I 'GYUR RO'I SGRA 'DIR 'BREL PA DAG BRJOD PAR
BYA'O, ,GAL TE YANG GI DON GYI RJES SU DPAG PA LA SMRAS PA KHO NA
BSGRUB PAR BYA BA RIGS

@70A *, ,MOD KYI; 'ON KYANG TSIG GIS MA SMRAS SU ZIN KYANG DE NI
SHUGS KYIS SMRAS PA'I PHYIR BSGRUB PAR BYA BA KHO NA YIN NO,
,CI'I PHYIR ZHE NA, DE NI ZHES BYA BA LA SOGS PA SMOS TE, DE NI
ZHES BYA BA NI DON DE'O, ,GANG GI GZHI RTEN YIN PAS DE'I RTZOD
PA'I GZHI YIN NO, ,DE'I DNGOS

PO NI DE NYID DE DE BAS NA'O, ,'DI SKAD BSTAN TE, GANG GI PHYIR
RTZOD PA BSAL BAR 'DOD DE RGOL BAS SGRUB PA BKOD PA DE BAS NA
RTZOD PA'I ZHI GANG YIN PA DE NYID BSGRUB PAR BYA BA YIN NO, ,'DI
LTAR 'GAL BA'I RTZOD PA BSAL BA'I DON DU BSGRUB PA BKOD DE, GAL
TE BSGRUB PAR BYA BA MA YIN

NA DA BSGRUB PAR BYA BAR RIGS NGES PA GZHAN 'DI CI ZHIG YOD CES
BYA BA'O, ,DPER NA 'DUS PA YIN PA'I PHYIR MIG LA SOGS PA NI GZHAN
GYI DON BYED DE ZHES BYA BA NI GZHAN GYI DON RJES SU DPAG PA LAM
SMRAS SU ZIN KYANG SGRUB PAR BYA BA YIN PAR SNANG BA'I DPER BYED
DO, ,MIG LA SOGS

PA GANG DAG YIN PA RNAM PA LA SOGS PA DE NI MIG LA SOGS PA ZHES
BYA BA STE CHOS CAN NO, ,'DI GZHAN GYI CHED YIN PAS GZHAN GYI DON
ZHES BYA BA STE, GZHAN GYI DON BYED PA NYID NI BSGRUB PAR BYA
BA'O, ,'DUS PA YIN PA'I PHYIR RO ZHES BYA BA NI GTAN TSIGS SO,
,MAL CHA DANG , STAN LA

SOGS PA'I YAN LAG BZHIN NO ZHES BYA BA NI KHYAB PA'I YUL STON TO,
,MAL CHA DANG STAN DE DAG LA SOGS PA GANG DAG YIN PA DE DAG NI
MAL CHA DANG STAN LA SOGS PA STE, SKYES BU NYE BAR LONGS SPYOD
PA'I YAN LAG 'DUS PA'I NGO BO YIN PA DE BZHIN DU TSAD MA 'DIR GAL
TE YANG MIG LA SOGS PA NI

BDAG GI DON BYED PA YIN NO ZHES BDAG GI DON NYID MI BRJOD MOD
KYI, MA BRJOD KYANG BSGRUB PAR BYA BA NI BDAG GI DON NYID YIN NO,
,'DI LTAR GRANGS CAN RNAMS KYIS NI BDAG YOD PAR SMRAS LA, DE DANG
MI MTHUN PA SANGS RGYAS PA RNAMS KYIS NI BDAG MED DO ZHES SMRAS
SO, ,DE BAS NA GRANGS

CAN RNAMS KYIS RANG GI SMRA BA DANG MI MTHUN PAS SANGS RGYAS PA
RNAMS KYIS SMRA BA GANG YIN RGYUR BYAS NAS MTHUN PAR SMRA BA BSAL
BA'I PHYIR DANG, RANG GI SGRA GZHAG PA'I PHYIR SGRUB PA BKOD DE
DE BAS NA MA SMRAS SU ZIN KYANG BDAG DI DON NYID BSGRUB PAR BYA
BA YIN TE, DE NI RTZOD BA'I GZHI YIN PA'I PHYIR RO, ,

@70B MAL CHA DANG STAN LA SOGS PA SKYES BU LA MKHO BA'I YAN LAG
RNAMS NI 'DUS PA NYID BDAG GI DON NYID DANG RJES SU 'GRO BA MA
GRUB PA LA GZHAN GYI DON TZAM DANG NI GRUB PA DE BAS NA, GZHAN
GYI DON ZHES SMRAS SO, ,MIG LA SOGS PA ZHES BYA BA 'DIR SOGS PA
SMRAS PA NI RNAM PAR SHES PA YANG GZHAN

GYI DON BYED PA GRUB PAR 'DOD DE, ,RNAM PAR SHES PA LAS GZHAN PA
NI BDAG KHO NA YIN PAS RNAM PAR SHES PA GZHAN GYI DON BYED DO
ZHES GRUB PA'I SHUGS KYIS MIG LA SOGS PA BDAG GI DON NYID DU GRUB
PAR 'GYUR RO SNYAM DU BSAMS NAS, GZHAN GYI DON BYED CES SMOS PA
BYAS SO, ,'DOD PA BSGRUB

BYAR BRJOD PA DES NA SMRAS PA TZAM KHO NA BSGRUB PAR BYA BA MA
YIN GYI, 'ON KYANG PHYIR RGOL GYI RTZOD PA'I GZHI YIN PA'I PHYIR
NA RGOL BAS BSGRUB BYAR 'DOD PAR SKABS KYIS RTOGS PAR BYA BA NI
SMRAS SAM MA SMRAS KYANG RUNG BSGRUB BYA YIN PAR BSTAN PA YIN NO,
,MA BSAL BA ZHES BYA BA NI BSHAD PAR BYA'O, ,MTSAN

DE DAG CES BYA BA NI BSGRUB PAR BYA BA NYID DU 'DOD PA LA SOGS
PA'I MTSAN NYID SMRAS PA GANG YIN PA THAL MA THAG PA'O, ,MTSAN
NYID DE DAG DANG LDAN PA YIN DU ZIN KYANG PHYOGS MA YIN DU ZIN
PA'I PHYIR KHONG DU CHUD PAR BYA BA'I PHYIR MA BSAL BA ZHES BYA
BA SMOS SO, ,SGRUB PAR 'DOD DU ZIN KYANG PHYOGS

MA YIN PA CI 'DRA BA ZHIG CE NA, SGRUB PAR 'DOD PA'I DON MNGON
SUM DANG RJES SU DPAG PA DANG GRAGS PA DANG RANG BZHIN TSIG RNAMS
TE, DE DAG GIS SEL BA'I PHYIN CI LOG TU SGRUB PA DE NI PHYOGS MA
YIN NO, ,DE LA ZHES BYA BA NI MNGON SUM LA SOGS BZHIS BSAL BA DE
LA'O, ,MNGON SUM

GYIS BSAL BA CI 'DRA BA ZHE NA, DPER NA ZHES BYA BA SMOS TE, DPER
NA 'DI MNGON SUM GYIS BSAL BA YIN PA DE BZHIN DU GZHAN LA YANG
BLTA BAR BYA'O ZHES BYA BA NI DPER NA SGRA'I DON RNA BAS GZUNG DU
RUNG BA NI NYAN DU RUNG BA'O, ,MNYAN DU RUNG BA MA YIN PA NI
MNYAN DU MI RUNG BA STE, RNA BAS GZUNG BA

MA YIN NO ZHES BYA BA NI DAM BCAS PA'I DON TO, ,SGRA RNA BAS
GZUNG BAR MI RUNG BA NI SGRA RNA BAS GZUNG BAR BYAR RUNG MNGON
SUM DU GRUB PA DANG 'GAL LO, ,RJES SU DPAG PAS BSAL BA NI SGRA
RTAG GO ZHES BYA BA LTA BU STE SGRA RTAG PA NYID DU DAM BCA' BA
NI MI RTAG PA NYID DU RJES SU DPAG PAS GRUB PA

@71A *, ,BSAL TO, ,GRAGS PAS BSAL BA NI RI BONG CAN NI ZLA BA'I
SGRAS BRJOD PAR BYA BA MA YIN NO ZHES BYA BA NI DAM BCA' BA'I DON
YIN NO, ,'DI NI GRAGS PAS BSAL BA YIN TE, GRAGS PA NI RNAM PAR
RTOG PA'I RNAM PAR SHES PA'I YUL TE DON LA BRJOD DO, ,GRAGS

PA STE RTOG PAR BYA BA NYID NI RNAM PAR RTOG PA'I RNAM PAR SHES
PA'I YUL DU BRJOD PA YIN LA RTOGS PAR BYA BA'I RANG BZHIN RNAM
PAR RTOG PA'I RNAM PAR SHES PA'I YUL NYID DE SA NI RI BONG CAN
GYI ZLA BA'I SGRAS BRJOD PAR BYA BA NYID DU GRUB PA YIN NO, ,'DI
LTAR RNAM PAR RTOG PA'I RNAM PAR SHES PA'I GZUNG

BAR BYA BA GANG YIN PA DE NI SGRA'I RNAM PA DANG 'DRER RUNG BA
YIN LA, SGRA'I RNAM PA DANG 'DRER RUNG BA GANG YIN PA DE YANG
BRDA LAS BYUNG BA'I SGRAS BRJOD PAR NUS PA YIN NO, ,DE BAS NA
GRAGS PA'I RANG BZHIN RNAM PAR RTOG PA'I YUL NYID KYIS GRUB PA
ZLA BA'I SGRAS BRJOD PAR BYA BA NYID NI ZLA BA'I SGRAS BRJOD

PAR BYA BA MA YIN PA NYID LA GNOD PAR BYED DO, ,GRAGS PA NI RANG
BZHIN GYI GTAN TSIGS KYANG YIN TE, GANG GI PHYIR BRDA LAS BYUNG
BA'I SGRAS BRJOD PAR BYA BA NYID NI RNAM PAR RTOG PA'I YUL NYID
TZAM DANG RJES SU 'BREL PA YIN NO, ,DE BAS NA RANG BZHIN GYI GTAN
TSIGS NI DAM BCAS PA'I DON BDAG NYID

KYIS RJOD PAR BYED PA'I SGRA'O, ,DES BSAL BA'I DAM BCAS PA'I DON
NI BSGRUB PAR BYA BA MA YIN TE, DPER NA RJES SU DPAG PA NI TSAD
MA MA YIN NO ZHES BYA BA LTA BU'O, ,'DIR DAM BCAS PA'I DON NI
RJES SU DPAG PA TSAD MAS 'GOG PA'O, ,RJES SU DPAG PA TSAD MA MA
YIN NO ZHES BYA BA'I

RANG GI TSIG GI NGAG 'DIS DE BSAL BA YIN NO, ,'DI LTAR SBYOR BA'I
NGAG 'DI NI SMRA BA PO SGRA LAS BYUNG BA'I SHES PA DON YOD PA
NYID DU 'DOD PAR STON PAR BYED DE, 'DI LTAR NGA'I LAS KHYOD LA
DON GANG LAS RTOG PA SKYED DE DON BDEN PA YIN NO ZHES STON PAR MI
BYED NA SMRA BA PO NGAG BRJOD PA NYID DU MI 'GYUR

TE; BRJOD PA'I DON BDEN PAR GZHAN GYIS SHES PAR BYA BA MA YIN NA
NI BRJOD PA'I DON MED DO, ,GANG YANG NGAG SMRA BA THAMS CAD
BRDZUN PA YIN NO ZHES BRJOD PA DE YANG NGAG 'DI'I DON BDEN PA
NYID STON PAS NGAG BRJOD PA YIN NO, ,GAL TE NGAG 'DI'I DON BDEN
PAR BSTAN NA DE LTA NA NI BDAG NYID

@71B KYI NGAG KYANG GZHAN MI BDEN PAR 'GYUR GYI, GAL TE 'DI NYID
KYI DON MI BDEN NA NI GZHAN MI BDEN PA'I DON CAN DU BSTAN PAR MI
'GYUR LA, DE LTA NA YANG SMRAS PA'I 'BRAS BU CI YANG MED PAS MI
SMRA BAR 'GYUR RO, ,DE BAS NA NGAG LAS BYUNG BA NGAG GI DON LA
DMIGS PA'I SHES PA BDEN

PA'I DON CAN DU BSTAN PA KHO NAS SMRAS PA PO DAG BRJOD PA YIN NO,
,DE LTA YIN DANG SGRA'I PHYI'I DNGOS PO MED NA MI 'BYUNG BAR
BSTAN PA SGRA LAS SKYES PA'I SHES PA BDEN PA'I DON DU BSTAN PAR
BYA BA YIN NO, ,DE BAS NA PHYI'I DON GYI 'BRAS BU SGRA LAS SKYES
PA'I SHES PA BDEN PA'I DON CAN DU STON

PAS NI 'BRAS BU SHING LAS SKYES PA'I RJES SU DPAG PA SGRA LAS
BYUNG BA TSAD MAR BSTAN PA YIN NO, ,DE'I PHYIR RJES SU DPAG PA NI
TSAD MA YIN NO ZHES BYA BAS NI SGRA LAS BYUNG BA'I SHES PA GZUNG
BAR BYA BA MED PAR BSTAN PA YIN NO, ,TSAD MA MA YIN PA NI DON MED
PA NYID LA BRJOD KYI GZHAN NI

MA YIN NO, ,SGRA BRJOD PA'I SHUGS KYIS KYANG RANG GI SGRA DON MED
PAR MI 'BYUNG BA YIN PAR BSTAN PA YIN ZHING, DE LTA NA YANG DON
YOD PAR BSTAN PA YIN NO, ,DE BAS NA DON GYI 'BRAS BUR BRTAGS PA'I
SGRA LAS BYUNG BA'I DON YOD PAR DAM BCAS PAS MED PA LAS GNOD PA
YIN NO, ,DE BAS NA 'DIR

DE LTAR RANG GI TSIG GIS DPAG PA'I YOD PAS MED PA LA GNOD PAS
RANG GI TSIG DANG 'GAL BA YIN NO ZHES BYA BA'I DON 'DI BRJOD PA
YIN NO, ,GZHAN DANG NI BSAL BA'I 'BRAS BU SGRA LAS SKYES PA'I
SHES PA NI BSAL BA LA DMIGS SHING DON YOD PAR 'DOD DE SGRA SBYOR
BA NI DES TSAD MA MA YIN PAS DAM

BCAS PA LA GNOD PA YIN NO ZHES ZER RO, ,DE NI DMIGS TE 'DI LTAR
'DIR GRAGS PA NI RANG BZHIN GYI GTAN TSIGS YIN LA, RANG GI TSIG
NI 'BRAS BU'I GTAN TSIGS NYID DU BRTAGS PAR 'DOD KYI DNGOS SU NI
MA YIN NO, ,BSAMS PA'I 'BRAS BU'I SGRA NI DNGOS KHO NAR 'DOD DE,
DE BAS NA

DE 'DIR MI GZUNG NGO, ,GZHAN YANG JI LTAR RJES SU DPAG PAR MI
'DOD PA NI DU BA MED PA MI 'KHRUL BAR MI TSOL BA DE BZHIN DU SGRA
BSAM PA LA MI 'KHRUL PAR MI TSOL TE, SGRA SBYAR BA NI PHYI'I
'BRAS BU RTOGS PA'I DON DU YIN NO, ,DE BAS NA SGRA BSAM PA MED NA
MI 'BYUNG BA NYID KHAS BLANGS SNGON DU

@72A *, ,BTANG NAS SGRA SBYOR BA NI MA YIN NO, ,GZHAN YANG RANG
GI BSAM PA RTOGS PAR BYA BA'I PHYIR SGRA BRJOD PA MA YIN GYI, 'ON
KYANG PHYI'I DNGOS PO YOD PAR RTOGS PAR BYA BA'I PHYIR RO, ,DE
BAS NA SGRA SBYOR BA NI PHYI'I DNGOS PO MED NA MI 'BYUNG BA NYID
DU KHAS BLANGS PA SNGON DU

'GRO BA CAN YIN TE, DE LTAR NA BSHAD PA SNGA MA NYID SKYON MED
DO, ,DE LTA YIN DANG MA BSAL BA ZHES SMOS PAS PHYOGS LTA BUR
MNGON PAS NA, PHYOGS LTAR SNANG BA STE BSHAD MA THAG PA BZHI PO
BSAL BA YIN NO, ,DE NI PHYOGS KYI MTSAN NYID KYI TSIG GIS NGAG
DAG RNAM PAR GCOD PAR

BYED PA DE DAG RNAM PAR GCAD PAS PHYOGS KYI DON CI 'DRA BA ZHIG
THOB PA DE BSTAN PA'I PHYIR RNAM PAR GCAD PAR BYA BA BSDUS NAS
BSTAN TO, ,DE LTAR NA ZHES BYA BA NI BSTAN MA THAG PA'I TSUL GYIS
SO, ,GRUB BA LAS BZLOG STE PHYIN CI LOG TU 'DUG PA'I RGYUS BSGRUB
PAR BYA BA YIN PAR BLTA

BAR BYA STE, GRUB PA LAS BZLOG PA'I DON GANG YIN PA DE NI PHYOGS
YIN NO ZHES BYA BA'I DON TO, ,GRUB PA LAS PHYIN CI LOG KYANG MA
GRUB PA YIN TE, DE BAS NA MA GRUB PA NI BSGRUB PAR BYA BA YIN
YANG THAMS CAD MA YIN GYI, 'ON KYANG SGRUB PAR BYED PA NYID DU
BSTAN PA'I MA GRUB PA LAS

KYANG BZLOG PA DANG, RGOL BA BDAG NYID KYIS BSGRUB PAR MI 'DOD
PA'I MA GRUB PA LAS BZLOG PA DANG, DE BZHIN DU SMRAS PA TZAM MA
GRUB PA LAS BZLOG PA DANG, DE BZHIN DU BSAL BA LAS BZLOG PA NI
SGRUB PAR BYED PA YIN NO, ,RNAM PAR GCAD PA LNGA DANG 'BRAS BU'I
DON GANG YIN PA 'DI NI MA

GRUB PA DANG, GRUB PAR BYED PA MA YIN PA DANG, RGOL BA BDAG NYID
BSGRUB PAR 'DOD PA DANG, SKABS KYIS SMRAS PA'AM MA SKYES PA DANG,
MA BSAL BA NI BSGRUB PAR BYA BA YIN TE, DON NI DE NYID NI NGO BO
KHO NAR BDAG NYID 'DOD PA MA BSAL BA ZHES BYA BA'I TSIG DE DAG
GIS BRJOD PA YIN NO ZHES

BYA BA'I DON TO, ,PHYOGS ZHES BRJOD PA GANG YIN PA DE NI SGRUB
PAR BYED PA 'DI YIN NO, ,DE LTAR NA GANG ZHES BYA BA'I SGRA NI,
DE BAS NA ZHES BYA BA'I DON TO, ,PHYOGS KYI MTSAN NYID KHA NA MA
THO BA MED PA ZHES BYA BA NI KHA NA MA THO BA NYES PA MED PA GANG
YIN PA DE NI KHA NA MA THO BA MED PAR BSTAN PA BSHAD PA

@72B YIN NO; ,TSUL GSUM PA'I RTAGS BSHAD PA RDZOGS TE, ZHAR LA
'ONGS PA'I PHYOGS KYI MTSAN NYID BRJOD NAS, GTAN TSIGS LTAR SNANG
BA BRJOD PAR 'DOD DE, GZHAN GYI DON GYI RJES SU DPAG PA'I NI TSUL
GSUM PA'I RTAGS PA ZHES BYA BA LA SOGS PA DE DAG GI SKABS 'BYED
BAR BYED DO, ,

'DI LTAR BSTAN TE, TSUL GSUM PA'I RTAGS 'CHAD PAR 'DOD PAS RJOD
PAR BYA BA YIN LA, CI STE DE NYID DANG DE DANG CHA 'DRA BA YANG
BRJOD NA NI SPANG BAR BYA BA SHES PA DE DANG BRAL BA'I BLANG BAR
BYA BA BDE BLAG TU SHES PAR 'GYUR BA DE LTAR NA DE BSAL BAR SMRAS
PA YIN NO, ,GZHAN GYI DON GYI RJES SU

DPAG PA NI TSUL GSUM PA BRJOD PA STE ZHES SNGAR SMRAS ZIN TO, ,DE
LA ZHES BYA BA NI DE LTAR YIN PA NA STE, GZHAN GYI DON GYI RJES
SU DPAG PA TSUL GSUM PA'I RTAGS BRJOD PA YIN PAS NA ZHES BYA BA'I
DON TO, ,TSUL GSUM PA'I NANG NAS GCIG MA SMRAS NA YANG ZHES BYA
BA LA, YANG GI SGRAS

GNYIS KYANG RUNG STE, BSGRUB PA LTAR SNANG BA YIN TE, SGRUB PA
DANG 'DRA BA YIN GYI SGRUB PA MA YIN NO ZHES BYA BA'I THA TSIG
STE, TSUL GSUM LAS SGRUB PA MA RDZOGS PA'I NYES PA YIN NO, ,MA
SMRAS PA 'GA' ZHIG TU MA ZAD KYI, SMRAS KYANG MA GRUB PA'AM THE
TSOM ZA NA YANG NGO, ,SU'I ZHE

NA; SMRAS PA, GO BAR BYED PA SLAR RGOL BA DANG, GO BAR BYED PA
RGOL BA GNYIS KYI GTAN TSIGS LTAR SNANG BA YIN NO, ,'ON TE TSUL
GANG MA GRUB PA'AM THE TSOM ZA BA YIN, GTAN TSIGS LTAR SNANG BA'I
MING CI YIN ZHE NA, CHOS CAN DANG 'BREL PA'I TSUL GCIG MA GRUB
PA'AM ZHES BYA BA

SMOS TE; CHOS CAN DANG LHAN CIG TU 'BREL PA NI CHOS CAN DANG
'BREL BA YIN TE, GTAN TSIGS CHOS CAN LA YOD PA LA BYA'O, ,DE MA
GRUB PA'AM THE TSOM ZA NA MA GRUB PA ZHES BYA BA SMOS TE, CHOS
CAN LA MA GRUB PA NYID KYI PHYIR MI RTOGS PA'I RGYU YIN NO,
,BSGRUB PAR BYA BA DANG 'GAL BAR

RTOGS PA'AM THE TSOM GYI RGYU NI MA YIN GYI, 'ON KYANG MI RTAG
PA'I RGYU YIN TE, 'DI LAS DON 'GA' YANG MI RTOGS SO, ,DON 'DI
YANG MA GRUB PAR MING BTAGS PA NYID LAS RTAG PAR BYA'O, ,DPE
BSTAN PA'I PHYIR, DPER NA ZHES BYA BA LA SOGS PA SMOS SO, ,SGRA
MI RTAG

@73A *, ,PA'O ZHES BYA BA SGRA MI RTAG PA NYID KYIS BYE BRAG CAN
DU BSGRUB PAR BYA BA LA MIG GIS GZUNG BA NYID MIG GI YUL NYID NI
SGRA LA RGOL BA DANG PHYIR RGOL BA GNYIS KA YANG MA GRUB PA LTA
BU'O, ,SHING RNAMS LA SEMS YOD PAR ZHES BYA BA NI SHING SEMS YOD
PAR BSGRUB PAR BYA

BA LA; SHUN PA THAMS CAD NI SHUN PA THAMS CAD YIN TE, DE BSHUS
PAR GYUR NA 'CHI BAR NAM MKHA'I GOS CAN DAG GIS SMRAS PA NI PHYIR
RGOL BA SANGS RGYAS PA RNAMS LA MA GRUB PO, ,CI'I PHYIR MA GRUB
CE NA, BSHAD PA, DE NI RNAM PAR SHES PA DANG, DBANG PO DANG, TSE
ZHES ZLAS

DBYI BA'O, ,DE LA RNAM PAR SHES PA NI DMIGS PAR SKYED PA'O,
,GZUGS LA SOGS PA'I RNAM PAR SHES PA LAS DPAG TU YOD PA GANG YIN
PA LUS KYI NANG DU 'DUS PA MIG GI 'BRAS BU LA SOGS PAR GNAS PA'I
NGO BO DE NI DBANG PO YIN NO, ,TSE ZHES BYA BA NI 'JIG RTEN PA
RNAMS SROG ZER

RO; ,LUNG LAS GRUB PAR 'DIR BRJOD PAR 'OS PA MA YIN PA DE BAS NA
'DIR SROG GI NGO BO LA TSE ZHES BYA'O, ,DE 'GAGS SHING NUB PA'I
MTSAN NYID DE KHO NA GANG YIN PA DE LA DE SKAD CES SMOS SO, ,DE
LTA BU'I 'CHI BA YIN PA NI SANGS RGYAS PAS KHAS BLANGS PA'I PHYIR
RO, ,DE LTAR YIN DU ZAD

MOD; 'ON KYANG CI'I PHYIR MA GRUB CE NA, SMRAS PA, RNAM PAR SHES
PA LA SOGS PA 'GAGS PA'I BDAG NYID DA YANG SHING DAG LA MI SRID
PA'I PHYIR RO, ,'GAGS PA NI YOD PA SNGON DU SONG BA YIN TE, DES
NA GANG ZHIG SHING DAG LA RNAM PAR SHES PA 'GAGS PAR 'DOD PA DE
RNAM PAR SHES PA

MI 'DOD PAR CI LTAR 'GYUR, DE BAS NA RNAM PAR SHES PA SHING LA
YOD PAR MI 'DOD NA NI DE 'GAGS PAR YANG MI 'DOD PA YIN NO, ,SKAM
PA YANG 'CHI BA ZHES BRJOD LA, DE NI SHING LA GRUB PA MA YIN NAM
ZHE NA, BDEN TE, 'ON KYANG RNAM PAR SHES PA YOD PAS KHYAB PA'I
SHI BA GANG YIN PA DE 'DIR

GTAN TSIGS SU BYED LA, DE YOD PAS KHYAB PA YANG RNAM PAR SHES PA
'GAGS PA YIN GYI, SKAM PA TZAM NI MA YIN NO, ,DE BAS NA GTAN
TSIGS 'CHI BA GANG YIN PA DE NI SHING LAM GRUB PA YIN LA, SKAM
PA'I BDAG NYID 'CHI BA GRUB PA GANG YIN PA NI GTAN TSIGS MA YIN
NO, ,NAM

@73B MKHA'I GOS CAN GYIS NI BSGRUB PAR BYA BAS KHYAB PA 'AM MA
KHYAB PA'I 'CHI BA MA BRTAGS PAR 'CHI BA TZAM GTAN TSIGS SU SMRAS
PA YIN NO, ,DES NA RGOL BA 'DIS NI GTAN TSIGS SU GYUR PA'I 'CHI
BA DE NI MA SHES LA, MA SHES PA'I PHYIR GRUB PA YIN TE, SKAM PA'I
RANG BZHIN GYI 'CHI

BA SHING LA MTHONG BA'I PHYIR RO, ,PHYIR RGOL BAS NI SHES PAS
DE'I PHYIR MA GRUB BO, ,GANG GI TSE RGOL BAS KYANG SHES PA DE'I
TSE NI RGOL BA LA YANG MA GRUB PAR 'GYUR RO ZHES BYA BAR RIGS SO,
,BDE BA LA SOGS PA SEMS PA MED PAR SGRUB PAS ZHES BYA BA NI BDE
BA DANG BOR BYAS PA'I SDUG BSNGAL

LA SOGS PA GANG DAG YIN PA DE BDE BA LA SOGS PA'O, ,DE DAG SEMS
PA MED PAR BSGRUB PAR BYA BA LA, SKYE BA CAN NAM MI RTAG PA YIN
PA DE BAS NA SEMS MED PA YIN NO, ,GANG SKYE BA CAN NAM MI RTAG PA
YIN PA DE NI SEMS PA MED PA YIN TE, DPER NA GZUGS LA SOGS PA LTA
BU'O, ,DE BZHIN

DU BDE BA LA SOGS PA YANG SKYE BA CAN NAM MI RTAG PA YIN PA DE
BAS NA SEMS MED PA YIN NO, ,SEMS CAN NI SKYES BU'I NGO BO YIN NO,
,'DIR YANG SKYE BA CAN DANG MI RTAG PA NYID NI GTAN TSIGS KYI
RNAM GRANGS YIN GYI CIG CAR MA YIN NO, ,DE GNYI GA YANG GRANGS
CAN RGOL BA LA MA GRUB BO, ,GZHAN GYI DON

DU GTAN TSIGS SMRA BA DES NI GZHAN LA GRUB PA GANG YIN PA DE GTAN
TSIGS SU BRJOD PA YIN LA, GZHAN LA YANG MED PA LAS SKYE BA'I SKYE
BA CAN NYID DANG, YOD PA GTAN NAS 'JIG PA'I MI RTAG PAR GRUB PA
YIN NO, ,DE 'DRA BA NYID GNYI GA YANG GRANGS CAN RNAMS LA MA GRUB
BO, ,'DIR YANG MI RTAG PA NYID

DANG SKYE BA CAN GYI GRUB PAR BYED PA MI SHES PA'I PHYIR RGOL BA
LA MA GRUB PA YIN GYI, CI STE MI RTAG PA NYID DANG SKYE BA CAN
GNYIS KYI TSAD MA RGOL BAS KYANG SHES NA NI RGOL BA LA YANG GRUB
PAR 'GYUR RO, ,DES NAS TSAD MA YONGS SU MA SHES PA'I PHYIR 'DI
RGOL BA LA MA GRUB PA YIN NO, ,THE TSOM ZA NA MA GRUB PAR BSTAN

BA'I PHYIR DE BZHIN DU BDAG NYID DAM ZHES BYA BA SMOS TE, GTAN
TSIGS KYI BDAG NYID LA THE TSOM ZA NA MA GRUB PA YIN NO, ,DE'I
GZHI LA ZHES BYA BA NI GTAN TSIGS DE'I GZHI STE, 'DI LA GTAN
TSIGS BRTEN PAS NA GZHI YIN TE, GTAN TSIGS LAS GZHAN GZHIR GYUR
PA BSGRUB PAR BYA BA'I CHOS

@74A *, ,CAN LA BYA'O, ,DE LA GTAN TSIGS GNAS PA NA RTOGS PAR
BYED PA'I TSUL GYIS GNAS PA'O, ,GZHI DE LA THE TSOM ZA BA NI YID
GNYIS ZA BA'O, ,BDAG NYID LA THE TSOM ZA BA'I DPE BSTAN PA'I
PHYIR, DPER NA ZHES BYA BA SMOS TE, RLANGS PA THOG MAR BYAS PA
GANG YIN PA

DE NI RLANGS PA LA SOGS PA'O, ,DE'I DNGOS PO RLANGS PA LA SOGS PA
NYID DU THE TSOM ZA BA'O, ,'BYUNG BA 'DUS PA ZHES BYA BA NI SA LA
SOGS PA'I 'BYUNG BA'I TSOGS 'DUS PA'I 'DUS PA BSAGS PA'O, ,ME
GRUB PAR BYA BA'I PHYIR ZHES BYA BA NI ME GRUB PAR BYA BA'I CHED
DU BZUNG NA MA GRUB PA YIN NO, ,

'DI SKAD BSTAN TE GANG GI TSE DU BA YANG RLANGS PA LA SOGS PA
NYID DU THE TSOM ZA BAR GYUR NA DE'I TSE MA GRUB PA YIN TE, RTOGS
PAR BYED PA'I NGO BO MA NGES PA'I PHYIR RO, ,DU BA NYID DU NGES
PA NI MES BSKYED PAR BYA BA'I PHYIR RTOGS PAR BYED PAR 'GYUR BA
YIN LA, GANG GI TSE THE TSOM ZA BA DE'I TSE RTOGS

PAR BYED PA MA YIN PAS MA GRUB PA ZHES BYA BA'I NYES PA YOD DO,
,DPER NA ZHES BYA BA NI GZHI MA GRUB PA'I DPER BYED PA YIN NO,
,RI SUL 'DI NA ZHES BYA BA NI CHOS CAN NO, ,RI MTHON PO'I PHAN
TSUN BSNOL BA'I SA PHYOGS KYI RI SUL NA RMA BYA YOD DO ZHES BYA
BA NI BSGRUB PAR ZHES BYA BA'O, ,

SGRA GRAG PA'I PHYIR ZHES BYA BA NI GTAN TSIGS SO, ,SGRA GRAG PA
NI RMA BYA BA'I SGRA GRAG PA'O, ,CI LTAR NA GZHI MA GRUB PA YIN
ZHE NA, ,DE GRAG PA'I YUL MI RTOGS PA LTA BU'O ZHES BYA BA SMOS
TE, RMA BYA'I SGRA DE GRAG STE 'ONGS PA'I YUL DE LA DE SKAD CES
BYA STE, RMA BYA'I SGRA YUL GANG NA GRAG PA

DE MI RTOGS TE RMONGS PAR GYUR NA 'DI NI GZHI MA GRUB PA YIN TE,
RI SUL MANG PO PHAN TSUN BSNOL BAR 'DUG PA LA, CI RI SUL 'DI KHO
NA SMA BYA'I SGRA GRAG GAM, 'ON TE GZHAN NA ZHES GANG GI TSE RMA
BYA'I SGRA GRAG PA'I RI SUL LA RMONGS PA DE NI TSE 'DIR NI GZHI
MA GRUB PA ZHES BYA'O, ,DPER NA ZHES

BYA BA NA CHOS CAN MA GRUB NA YANG MA GRUB PA'I DPER BYED PA'O,
,YUL THAMS CAD NA GNAS SHING 'DUG PA NI THAMS CAD NA GNAS PA STE,
KHYAB PA ZHES BYA BA'I DON TO, ,BDAG KHYAB PA NYID DU BSGRUB PAR
BYA BA LA , YON TAN NYID THAMS CAD NA DMIGS PA LTA BU ZHES BYA BA
NI RTAGS YIN TE, BDAG

@74B GI YON TAN BDE BA DANG SDUG BSNGAL BA DANG, 'DOD PA DANG ZHE
SDANG LA SOGS PA YUL KUN NA DMIGS PA DE'I DNGOS PO DE NYID DO,
,YON TAN NI YON TAN CAN MED PAR YOD PA MED DE, YON TAN RNAMS NI
YON TAN CAN DANG 'BREL PA YOD PA'I PHYIR DANG, BDAG G-YO BA MED
PA'I PHYIR RO, ,DE BAS NA CI STE

KHYAB PA MA YIN NA LHO PHYOGS NA DMIGS PA'I BDE BA LA SOGS PA CI
LTAR YUL DBUS NA DMIGS PAR 'GYUR, DE LTAR NA BDAG THAMS CAD NA
GNAS PA YIN NO, ,DE LA 'DIR SANGS RGYAS PA RNAMS LA BDAG MA GRUB
PA KHO NA YIN NA, DE'I YON TAN NYID THAMS CAD NA DMIGS PA CI ZHIG
GRUB PAR 'GYUR TE,

MA GRUB PA'I GTAN TSIGS LTAR SNANG BA YIN NO, ,'DI GNYIS KYI BYE
BRAG NI SNGA MA NI GZHI LA THE TSOM ZA BA'I SGO NAS CHOS CAN LA
THE TSOM ZA BAR BSTAN TO, ,'DI NI CHOS CAN MA GRUB PAR BSTAN PA
YIN NO, ,DE LTAR NA TSUL GCIG GI CHOS CAN DANG 'BREL PAR MA GRUB
PA YANG MA GRUB PA'I GTAN TSIGS

LTAR SNANG BA YIN NO, ,DE BZHIN DU GZHAN MI MTHUN PA'I PHYOGS LA
MED PA ZHES BYA BA'I TSUL GCIG MA GRUB NA YANG NGES PA'I GTAN
TSIGS LTAR SNANG BA YIN TE, NGES PA NI GCIG KHO NAR NGES PA STE,
DGOS PA STE 'DI LA YOD PAS NA NGES PA'O, ,NGES PA MED PA YIN TE,
'DI LTAR BSGRUB PAR

BYA BA LA NGES PA YANG MA YIN BZLOG PA LA NGES PA YANG MA YIN
GYI, 'ON KYANG PHYIN CI LOG TU THE TSOM ZA BA YIN TE, NGES PA NI
GCIG KHO NAR CIG SHOS PA YID GNYIS ZA BA'I GTAN TSIGS NA MA NGES
PA ZHES BSTAN TO, ,DPER NA ZHES BYA BA LA SOGS BAS NI DPER BYED
PA YIN NO, ,RTAG PA LA SOGS

PA GANG YIN PA DE NI RTAG PA LA SOGS PA'I CHOS SO, ,SOGS PA'I
SGRAS BTZAL MA THAG BA 'BYUNG BA MA YIN PA NYID DANG, RTZOL BA
LAS BYUNG BA NYID DANG RTAG PA NYID DU GZUNG NGO, ,GZHAL BYA NYID
LA SOGS PA GANG YIN PA DE GZHAL BYA NYID LA SOGS PA'I CHOS SO,
,SOGS PA'I SGRAS MI RTAG PA NYID

DANG; YANG MI RTAG PA NYID DANG, LUS CAN MA YIN PA NYID GZUNG
NGO, ,CHOS CAN SGRA LA RTAG PA LA SOGS PA'I CHOS BSGRUB PAR BYA
BA NA, GZHAL BYA NYID LA SOGS PA'I CHOS CAN BZHI CHAR YANG MI
MTHUN PA'I PHYOGS LA MED PAR MA GRUB PA MA NGES PA YIN TE, 'DI
LTAR SGRA RTAG STE, GZHAL BYA

@75A *, ,NYID YIN PA'I PHYIR NAM MKHA' BZHIN DANG BUM PA BZHIN NO
ZHES BYA BA LA, GZHAL BYA NYID NI MTHUN PA'I PHYOGS DANG MI MTHUN
PA'I PHYOGS KHYAB PA YIN NO, ,SGRA BRTZAL MA THAG TU BYUNG BA MA
YIN TE, MI RTAG PA YIN PA'I PHYIR GLOG BZHIN DANG, NAM MKHA'
BZHIN DANG, BUM

PA BZHIN NO ZHES BYA BA NI MI RTAG PA 'DI NI GLOG LA SOGS PA YOD
LA, NAM MKHA' LA SOGS PA LA MED BAS NA MTHUN PA'I PHYOGS KYI
PHYOGS GCIG YOD PA YIN NO, ,MI MTHUN PA'I PHYOGS LA NI KHYAB PA
YIN TE, BRTZAL MA THAG TU BYUNG BA THAMS CAD LA YOD PA'I PHYIR
RO, ,SGRA BRTZAL MA THAG

TU BYUNG BA YIN TE, MI RTAG PA NYID YIN PA'I PHYIR BUM PA BZHIN
DU, GLOG BZHIN DU, NAM MKHA' BZHIN NO ZHES BYA BA'I MI RTAG PA
NYID NI GLOG LA SOGS PA LA YOD LA, NAM MKHA' LA SOGS PA LA MED BA
YIN PAS MI MTHUN PA'I PHYOGS KYI PHYOGS GCIG LA YOD PA YIN NO,
,MTHUN PA'I

PHYOGS LA NI KHYAB PA YIN TE, BRTZAL MA THAG TU BYUNG BA THAMS
CAD LA YOD PA'I PHYIR RO, ,SGRA RTAG PA YIN TE, LUS CAN MA YIN
PA'I PHYIR NAM MKHA' BZHIN DANG, RDUL PHRA RAB BZHIN DANG, LAS
BZHIN DANG, BUM PA BZHIN NO ZHES BYA BA'I LUS CAN MA YIN PA NYID
NI GNYI GA'I PHYOGS

GCIG LA YOD PA YIN TE, GNYI GA'I PHYOGS GCIG NAM MKHA' DANG LAS
LA NI YOD PA, MTHUN PA'I PHYOGS KYI PHYOGS GCIG RDUL PHRA RAB
DANG, MI MTHUN PA'I PHYOGS KYI PHYOGS GCIG BUM PA LA SOGS PA LA
MED PA YIN TE, BUM PA DANG RDUL PHRA RAB LA SOGS PA LUS CAN YIN
PA'I PHYIR

RO; ,BYE BRAG PA DAG RDUL PHRA RAB RTAG PAR KHAS LEN PA DE BAS MA
MTHUN PA'I PHYOGS KYI NANG DU GTOGS SO, ,CHOS RNAM PA 'DI BZHI
CHAR YANG MI MTHUN PA'I PHYOGS LA MED PAR MA GRUB PAR DE BAS NAM
NGES PA YIN NO, ,JI LTAR TSUL 'DI MA GRUB BA'I MA NGES BA YIN PA
DE BZHI NA DU MI MTHUN PA'I PHYOGS

LA MED PA ZHES BYA BA TSUL DE NYID LA THE TSOM ZA NA YANG MA NGES
PA YIN NO, ,DE'I DPER BYED PA NI DPER NA BRJOD PAR 'DOD PA'I MI
LA ZHIG THAMS CAD MKHYEN PA MA YIN TE ZHES BYA BA YIN TE, THAMS
CAD MKHYEN PA MA YIN PA NI BSGRUB BYA'O, ,BRJOD PAR 'DOD PA NI
SMRA BAR 'DOD PA'O, ,MI NI CHOS

@75B CAN NO; ,'DOD CHAGS LA SOGS PA DANG ZHE SDANG LA SOGS PA
GANG YIN PA DE 'DOD CHAGS LA SOGS PA DANG LDAN PA STE BSGRUB PAR
BYA BA GNYIS PA'O, ,'AM ZHES SMOS PA NI 'DOD CHAGS LA SOGS PA
DANG LDAN PAR BSGRUB PAR BYA BA THA DAD PAR BSTAN PA'I PHYIR RO,
,DE BAS NA BSGRUB PAR BYA BA'I

SKABS NI THAMS CAD MKHYEN PA MA YIN PA NYID DAM 'DOD CHAGS LA
SOGS PA DANG LDAN PA YIN NO, ,SMRA BA NI TSIG GI NUS PA'O, ,DE LA
SOGS PA DANG YIN PA DE NI MIG 'DZUMS PA DANG 'BYED PA LA SOGS
PA'O, ,SMRA BA LA SOGS PA'I CHOS DE MI MTHUN PA'I PHYOGS LAS LDOG
PA LA THE TSOM ZA BA'I

MA NGES PA GANG YIN PA DE LA DE SKAD CES BYA STE, THAMS CAD
MKHYEN PA MA YIN PA NYID BSGRUB PAR BYA BA NI THAMS CAD MKHYEN PA
NYID NI MI MTHUN PA'I PHYOGS SO, ,DE LA TSIG LA SOGS PA YOD DAM
MED THE TSOM ZA BA YIN TE, DE BAS NA SMRA BA THAMS CAD MKHYEN PA
YIN NAM, 'ON TE THAMS CAD MKHYEN

PA MA YIN ZHES BYA BAR MNGON PA MED PAS SMRA BA NYID NI MA NGES
PA YIN NO, ,THAMS CAD MKHYEN PA SMRA BA MI DMIGS PA MA YIN NAM,
THAMS CAD MKHYEN PA LA TSIG DE JI LTAR THE TSOM ZA ZHE NA, DE
NYID KYI PHYIR, THAMS CAD MKHYEN PA SMRA BA MA DMIGS SO ZHES BYA
BAR MNGON PAR MI DMIGS PA GANG YIN

PA'I RNAM PA DE LTA BU'I RIGS CAN DE LTA BU NI THE TSOM ZA BA'I
RGYU YIN PA'I PHYIR RO, ,CI'I PHYIR ZHE NA, YUL BLTAR MI SNANG
BA'I BDAG NYID GANG YIN PA DE'I DNGOS PO NI YUL BLTAR MI SNANG
BA'I BDAG NYID DO, ,'DI LTAR YUL BLTAR MI SNANG ZHING MI DMIGS PA
NI THE TSOM GYI RGYU YIN GYI, NGES PA'I RGYU MA YIN PA DE

BAS NA THAMS CAD MKHYEN PA MA YIN PA'I MI MTHUN PA'I PHYOGS THAMS
CAD MKHYEN PA NYID DANG SMRA BA NYID DANG LDOG PA NI THE TSOM DU
GYUR PA YIN NO, ,MI DMIGS PA'I PHYIR THAMS CAD MKHYEN PA LA SMRA
BA NYID MED DO ZHES NI MI SMRA'I, 'ON KYANG THAMS CAD MKHYEN PA
NYID DANG SMRA BA NYID LHAN CIG 'GAL BA'I PHYIR

RO ZHE NA; THAMS CAD MKHYEN PA NYID DANG SMRA BA NYID GNYIS LA
'GAL BA MED DO, ,'GAL BA MED PA'I RGYU'I PHYIR YANG LDOG PA MA
GRUB BO ZHES BYA BAR SBYAR RO, ,KHYAB PA DANG LDAN PA'I LDOG PA
STON PA NI, THAMS CAD MKHYEN PA GANG YIN PA ZHES BSGRUB BYA MED
PA'I RANG BZHIN THAMS CAD MKHYEN PAR RJES SU BRJOD

@76A *, ,NAS; DE SMRA BA MA YIN NO ZHES SGRUB PAR BYED PA SMRA BA
NYID MED PAR SGRUB PA'O, ,DE BAS NA BSGRUB PAR BYA BA MED PA NI
SGRUB PAR BYED PA MED PA LA NGES PA YIN PA'I PHYIR SGRUB PAR BYED
PA MED PAS KHYAB PA BSTAN TO, ,LDOG PA'I KHYAB PA 'DI 'DRA BA NI
SMRA BA NYID DANG THAMS CAD MKHYEN PA NYID GNYIS

'GAL BA YOD NA 'GRUB PAR 'GYUR NA, 'GAL BA YANG YOD PA MA YIN PA
DE BAS NA MI 'GRUB BO, ,CI'I PHYIR ZHE NA, THE TSOM ZA BA'I PHYIR
RO ZHES BYA BA SMOS TE, GANG GI PHYIR 'GAL BA MED PA DE BAS NA
THE TSOM ZA BA YIN NO, ,THE TSOM ZA BA'I PHYIR LDOG PA MI GRUB
BO, ,CI'I PHYIR 'GAL BA MED CEN,

GANG GI PHYIR 'GAL BA NI RNAM PA GNYIS TE, NI ZHES BYA BA NI GANG
GI PHYIR RO, ,GANG GI PHYIR 'GAL BA MED PA DE BAS NA THE TSOM PA
GNYIS KHO NA STE, GZHAN MED PA DE BAS NA SMRA BA NYID DANG THAMS
CAD MKHYEN PA NYID GNYIS 'GAL BA MED DO, ,'GAL BA RNAM BA GNYIS
PO GANG ZHE NA, RGYU MA TSANG BA MED

PAR ZHES BYA BA SMOS TE, RGYU MA TSOGS TE MA TSANG BA MED PA GANG
YIN PA DE LA DE SKAD CES BYA'O, ,RGYU MA TSANG BA LAS MED PA GANG
YIN PA DE NI GANG YANG 'GAL BAR MI RTOGS TE, DE NI GANG DANG YANG
'GAL BA YOD PA MA YIN PA DE BAS NA, RGYU MA TSANG BA MED PA SMRAS
SO, ,RGYU TSOGS PA GANG YIN

PA DE YANG DGAG PAR SUS KYANG MI NUS PA MA YIN NAM, DE BAS NA
'GAL BA GANG LAS RTOGS SHE NA, DE LTA NA 'O NA NI RGYU MA TSANG
BA MED PA YANG GANG GIS RGYU MA TSANG BAR BYAS PAS MED PA DE DANG
'GAL BAR RTOGS PA YIN NO, ,DE LTA NA YIN DANG GANG ZHIG GANG DANG
'GAL BA DE NI DE LA CUNG ZAD BYED PA

KHO NA YIN TE, 'DI LTAR GRANG BA'I REG PA'I SKYED BYED DU GYUR
PAS GRANG BA'I REG PA BZHIN SKYED PA'I NUS PA 'JOMS PAR BYED PA
NI ZLOG PAR BYED PAS GRANG BA'I REG PA DANG 'GAL BA YIN NO, ,DE
BAS NA BZLOG PAR BYA BA'I RGYU MA TSANG BA'I BYED PAS SKYED PAR
BYED PA KHO NA 'GAL BA YIN NO, ,'GAL

BA 'DI LHAN CIG TU MI GNAS PA YANG YIN TE, DE BAS NA 'GAL BA
GNYIS NI SKAD CIG GCIG LA YANG LHAN CIG TU GNAS PAR BYA BA DANG,
BAR RING POR GNAS PA GNYIS LA 'GAL BA MED PAS NA NYE BAR GNAS PA
DAG ZLOG PAR BYED PA DANG, BZLOG PAR BYA BA'I DNGOS POR GZHAG GO,
,DE BAS

@76B NA GANG ZHIG GANG GIS ZLOG PAR BYED PA DES NI DE LTAR MYUR
NA DE SKAD CIG GSUM PA LA ZLOG PAR BYED DO, ,SKAD CIG MA DANG PO
LA NI TSOGS PA NA NUS PA MED PA'I GNAS SKABS SU RUNG BAR BYED PA
YIN NO, ,GNYIS PA LA YANG 'GAL BA NUS PA MED PAR BYED DO, ,GSUM
PA LA NI NUS PA MED PAR

'GAGS PA'I YUL DER 'ONG BAR BYED DO, ,DE LA SNANG BA NI 'GRO BA'I
CHOS CAN YIN TE, CHU RLABS KYI TSUL MTHAR GYIS YUL GNOD PA NA
GANG GI TSE MUN PA DANG BAR MA CHOD PA'I SNANG BA'I SKAD CIG
SKYED PAR BYED PA DE'I TSE SNANG BA DANG NYE BA'I MUN PA SEL BA
MED PAR SKYED PAR BYED DO, ,DES NA SNANG

BA DANG NYE BAR 'DUG PA GANG YIN PA DE NUS PA MED PAR 'GYUR RO,
,MUN PA MED DE 'GAGS PA DANG YUL DER SNANG BA SKYED DE, DE LTAR
NA RIM GYIS SNANG BAS MUN PA SEL BAR BYED DO, ,DRO BA'I REG PAS
GRANG BA'I REG PA ZLOG PA'I TSUL YANG DE BZHIN NO, ,GANG GI TSE
MUN NAG GI YUL DE NYID DU

SNANG BA SKYED PAR BYED PA DE'I TSE SKAD CIG GANG LA MUN NAG GI
YUL DU SNANG BA SKYED PA'I SKAD CIG MA SKYED PA DE NYID LAS MUN
PA NI MUN PA GZHAN LA NUS PA MED PAR 'BYUNG NGO, ,DE LTAR NA NUS
PA MED PA'I GNAS SKABS NA SKYED PAR BYED BA NYID KYI SGO NAS ZLOG
PAR BYED PAS 'GAL BA YIN NO, ,DE BAS

NA SKAD CIG GANG LA SKYED PAR BYED PA DE LA CI STE MYUR BAR ZLOG
PAR BYED NA SKAD CIG GSUM PA LA ZLOG PAR BYED PAS 'GAL BA YIN NO,
,BSKYED PAR BYA BA DANG SKYED PAR BYED PA'I DNGOS PO YIN PA'I
PHYIR RGYUN GNYIS 'GAL BA YIN GYI, SKAD CIG MA GNYIS NI 'GAL BA
MA YIN NO, ,CI STE RGYUN

CES BYA BA DNGOS POR YOD PA MA YIN PA DE LTA NA RGYUN CAN DNGOS
POR GYUR PA YIN NO, ,DES NA DON DAM PAR NI SKAD CIG MA GNYIS NI
'GAL BA MA YIN TE, 'ON KYANG SKAD CIG MA MANG PO RNAMS YIN TE,
'DI LTAR SREG PAR BYED PA'I SKAD CIG MA YOD PA GRANG BA'I SKAD
CIG MA BYUNG DU ZIN KYANG 'GAG

PA'I CHOS CAN DU 'GYUR RO ZHES BYA BA 'DI YIN NO, ,RGYU GNYIS
BZLOG PAR BYA BA DANG BZLOG PAR BYED PA NYID KYI RGYU MTSAN GYI
'GAL BAR GNAS PA NA YANG RDUL PHRA RAB THAMS CAD YUL GCIG NA GNAS
PA MED KYANG 'GAL BA NI MA YIN TE, DE DAG RGYUN GCIG LA GCIG ZLOG
PAR MI BYED PA'I PHYIR RO, ,

@77A *, ,'GRO BA'I CHOS CAN GYI SNANG BAS YUL GANG ZHIG GNOD PAR
BYED PA'I YUL DE NA GNAS PA'I 'GAL BA'I RGYUN ZLOG PAR BYED PA
YIN NO, ,DE BAS NA KHANG PA'I GRVA'I PHYOGS GCIG NA GNAS PA'I
SGRON MA'I 'OD MUN PA DANG NYE BAR GNAS KYANG MUN PA SEL BAR BYED
PA MA YIN NO, ,MUN

PAS NON PA'I PHYOGS SU SNANG BA'I SKAD CIG MA GZHAN SKYED PAR NUS
PA'I PHYIR RO, ,RGYU NUS PA MED PA'I BYA BA'I RGYU MTSAN CAN GYI
'GAL BA NI RGYUN LA GNAS PA NYID DU BSTAN PA'I PHYIR, BYUNG BA
ZHES PA SMOS TE, GRANG BA'I REG PA RGYUN RGYUD MAR 'JUG PA 'BYUNG
BA LA GZHAN DRO BA'I REG PA RGYUN YOD

NA MED PA ZHES BYA BA YIN NO, ,GANG DAG 'GAL BA NI DNGOS POR YOD
PA MA YIN NO ZHES SMRAS PA DE LA 'DI BRJOD PAR BYA STE, JI LTAR
'BRAS BU MA SKYES PA LA BSKYED PAR BYA BA DANG SKYED PAR BYED
PA'I DNGOS PO ZHES BYA BA GNYIS LA GNAS PA YOD PA MA YIN YANG
'BRAS BU YOD PA NI RGYU SNGON DU 'GRO

BA CAN YIN PA DE BAS NA DNGOS PO NYID YIN NO, ,DE BZHIN DU LDOG
PA'I DNGOS PO LA NI 'GAL BA ZHES BYA BA GNYIS LA 'GAL BA YOD PA
MA YIN YANG, ME'I RGYU MTSAN GYIS GRANG BA'I REG PA'I SKAD CIG MA
GZHAN LA NUS PA MED PAR 'GYUR DE BAS NA 'GAL BA YANG DNGOS PO YOD
PA KHO NA YIN

NO; ,DPE BSTAN PA'I PHYIR, GRANG BA DANG TSA BA ZHES BYA BA SMOS
TE, DE DAG NYID REG PA YIN TE, DE GNYIS BZHIN NO, ,GRANG BA DANG
DRO BA'I REG PA GNYIS KYI 'GAL BA YANG SNGA MA DE DAG BZHIN DU
SBYAR BAR BYA'O, ,'GAL BA GNYIS PA BSTAN PA'I PHYIR, GCIG GIS
GCIG

SPANGS TE ZHES BYA BA SMOS TE, YONGS SU DOR BA'O, ,DES GNAS PA'I
MTSAN NYID DE NGO BO NYID GANG DAG LA YOD PA DE'I DNGOS PO NI
GCIG GIS GCIG SPANGS TE GNAS PA'I MTSAN NYID DO, ,'DI LA GANG
YONGS SU GCOD PA NA GANG RNAM PAR GCOD PA STE, YONGS SU GCOD PA
ZHES BYA BA DE NI RNAM

PAR GCAD PAR BYA BA YONGS SU SPANGS TE GNAS PA'I NGO BOR BLTA BAR
BYA'O, ,SNGON PO YONGS SU GCOD PA NA YANG DE'I NGO BO NYAMS PAR
BCAD PA YIN TE, DE RNAM PAR MA BCAD NA SNGON PO YONGS SU MI GCOD
PAR THAL BAR 'GYUR BA'I PHYIR RO, ,DE BAS NA DNGOS PO RNAMS KYI
YOD PA DANG MED

@77B PA GNYIS NI PHAN TSUN SPANGS TE GNAS PA'I NGO BO YIN LA,
SNGON PO LAS GZHAN PA'I NGO BO GANG YIN PA DE NI SNGON PO'I DNGOS
PO MED PA LA MI 'KHRUL PA YIN TE, SNGON PO LTAR RUNG BA SER PO LA
SOGS PA DMIGS PA NA NI DMIGS PAS MED PAR NGES PA'I PHYIR RO, ,JI
LTAR SNGON PO NI DNGOS

PO MED PA YONGS SU SPONG BAR BYED PA DE BZHIN DU SER PO LA SOGS
PA MED PA LA MI 'KHRUL BA LA YANG YIN NO, ,DA LTAR DNGOS PO DANG
DNGOS PO MED PA GNYIS NI DNGOS SU 'GAL BA YIN LA, DNGOS PO NI MED
PA LA MI 'KHRUL BA LAS 'GAL BA YIN NO, ,YANG GANG ZHIG GZHAN LA
MED PAR NGES SHE NA,

GANG RNAM PA NGES PA DANG LDAN PA'I DON YIN GYI, RNAM PA MA NGES
PA NI MA YIN TE, SKAD CIG MA NYID LA SOGS PA BZHIN NO, ,SKAD CIG
MA NYID NI SNGON PO LA SOGS PA THAMS CAD KYI RANG BZHIN GYI BDAG
NYID YIN TE, DES NA RNAM PA NGES PA MA YIN NO, ,DE BAS NA SKAD
CIG MA NYID SPANGS PAR

SNANG BA NI 'GA' YANG MED DO, ,GAL TE DE NA DNGOS PO MED PA YANG
RNAM PAR MA NGES PAR 'GYUR RO ZHE NA, RNAM PA NGES PA ZHES BYA
BAR JI LTAR 'GYUR TE, GANG GI PHYIR DNGOS PO MED PA NI NGO BOS
DBEN PA'I RNAM PAR RTOG PA YIN NO, ,DE BAS NA MTHONG BA 'AM BRTAG
PA YANG RUNG STE, NGES PA'I RANG

BZHIN NYID GZHAN LA MED PAR NGES PA YIN GYI MA NGES PA ZHES BYA
BAR, DE LTAR NA BRTAG PA DANG 'DRE LA SOGS PA YANG RNAM PA NGES
PA BRTAGS PA YIN PAR LTA BAR 'DI NI BDAG NYID GCIG PAR 'GAL BAR
YANG YIN TE, GANG ZHIG PHAN TSUN SPANGS TE GNAS PA DE DAG NI GCIG
PA NYID MED PA YIN

NO; ,DE NYID KYI PHYIR 'DI NI MTSAN NYID LAS GYUR PA'I 'GAL BA
ZHES BYA BA STE, DNGOS PO RNAMS KYI RANG BZHIN 'DI'I DGOS PA YIN
PAS SO, ,'GAL BA 'DIS NI DNGOS PO'I DE NYID THA DAD PAR RNAM PAR
GZHAG PAR BYA BA YIN NO, ,DE NYID KYI PHYIR SNANG BA'I RANG BZHIN
LA 'GOG PA GANG YIN

PA DE NI SNANG BA NYID DU KHAS BLANGS NAS DGAG PAR BYA BA YIN TE,
'DI LTAR DNGOS PO MED PA DANG SHA ZA YANG GANG GI TSE SER PO LA
'GOG PAR 'DOD PA DE'I TSE SNANG BA'I BDAG NYID KHO NAS DGAG PAR
BYA BA YIN PAS SNANG BA NYID DU KHAS BLANGS NAS DGAG PAR BYA BA
YIN TE, 'DI LTAR DNGOS PO

@78A *, ,MED PA DANG SHA ZA YANG GANG GI TSE SER PO LA 'GOG PAR
'DOD PA DE'I TSE SNANG BA'I BDAG NYID KHO NA DGAG PAR BYA BA YIN
PAS SNANG BA NYID DU KHAS BLANGS NAS SNANG BA MI DMIGS PA KHO NA
LAS 'GOG PA YIN NO, ,DE LTA NA YANG GCIG GI NGO BO LA YANG YONGS
SU BCAD PA

NA DE MED PA'I LTAR RUNG BA RNAM PAR GCAD PAR BYA BA YIN ZHING ,
GANG ZHIG DE MED PA LA NGES PA'I RNAM PA CAN GYI BLTAR RUNG BA DE
YANG SNANG BA RNAM PAR GCAD PAR BYA BA YIN TE, DES NA RANG NYAMS
PA BZHIN DU NYAMS PA DANG LDAN PA YANG RNAM PAR GCOD PA YIN NO,
,PHAN TSUN SPANGS TE GNAS PA'I

NGO BO GANG YIN PA DE THAMS CAD NI DES GCIG PA NYID BKAG PA YIN
TE, DES NA 'GAL BA 'DI YOD KYANG LHAN CIG TU GNAS PAR YANG 'GYUR
RO, ,DE'I PHYIR 'GAL BA GNYIS KYI BYED PA THA DAD DE, GCIG GIS NI
GRANG BA DANG DRO BA'I REG PA DAG GCIG PA NYID 'GOG PAR BYED LA,
GZHAN GYIS

NI LHAN CIG TU GNAS PA'O, ,YUL YANG THA DAD PA YIN TE, PHAN TSUN
SPANGS PA NI DNGOS PO DANG DNGOS PO MED PA MTHA' DAG LA YIN LA,
LHAN CIG TU MI GNAS PA'I 'GAL BA NI DNGOS PO NYID 'BA' ZHIG LA
YIN NO, ,DE BAS NA BYED PA THA DAD PA DANG YUL THA DAD PA YIN PA
DE'I PHYIR 'DI

NYID GCIG GI NANG DU 'DUS PA MED DO, ,'GAL BA RNAM PA DE GNYIS KA
YANG SMRA BA NYID DANG THAMS CAD MKHYEN PA NYID 'DI GNYIS LA MI
SRID DE, 'DI LTAR RGYU MA TSANG BA MED PA'I THAMS CAD MKHYEN PA
NYID NI SMRA BA NYID YOD PA'I PHYIR MED PAR RTOG PA MA YIN TE,
THAMS CAD MKHYEN PA NYID NI MI SNANG BA

YIN LA; MI SNANG BA YANG DNGOS PO MED PAR NGES PAR MA YIN NO, ,DE
BAS NA 'DIS NI GZHAN DANG 'GAL BAR RTOGS PA MA YIN NO, ,SMRA BA
NYID YONGS SU SPANGS TE THAMS CAD MKHYEN PA GNAS PA YANG MA YIN
TE, SMRA BA YONGS SU SPANGS PA'I SHING LA SOGS PA DE DAG KYANG
THAMS CAD MKHYEN

PA NYID DU THAL BAR 'GYUR BA'I PHYIR RO, ,SMRA BA NYID NI THAMS
CAD MKHYEN PA NYID YONGS SU SPANGS PA YANG MA YIN TE, SHING LA
SOGS PA YANG SMRA BA NYID DU THAL BAR 'GYUR BA'I PHYIR RO, ,'GAL
BA MED PA DE NYID KYI PHYIR SMRA BA NYID KYIS YOD PAS THAMS CAD
MKHYEN PA NYID 'GOG PAR 'GYUR

@78B BA MA YIN NO, ,CI STE DE LTA DE LA 'GAL BA MED NA BUM PA
DANG SNAM BU GNYIS BZHIN DU DE GNYIS KYANG LHAN CIG TU GNAS PAR
SNANG BAR 'GYUR BA ZHIG NA, MI SNANG BAS NA 'GAL BA SNANG BA YIN
LA, 'GAL BA'I PHYIR DNGOS PO MED PAR RTOGS SO SNYAM DU DOGS PA
LA, MI 'GAL BA BSGRUB PA

LAS NI ZHES BYA BA SMOS TE, MI DMIGS KYANG 'DI 'GAL BAR GRUB PA
MA YIN NO, ,GAL TE YANG LHAN CIG TU GNAS PA MA DMIGS PA DE LA
YANG 'ON KYANG DE NYID 'GAL BA MA YIN NO, ,GANG GI PHYIR LHAN CIG
PA MA DMIGS PA TZAM GYIS 'GAL BA MA YIN GYI, 'ON KYANG GNYI GA
DMIGS

PA NA BZLOG PAR BYA BA ZLOG PAR BYED PA'I DNGOS POS NGES PA LAS
YIN PA'I PHYIR RO, ,DE BAS NA MA DMIGS SU ZIN KYANG SMRA BA NYID
BSGRUB PAS MA YIN TE, DE'I PHYIR DE LAS GZHAN MED PAR RTOGS PA MA
YIN NO, ,DE BZHIN DU SMRA BA NYID YIN PA'I PHYIR 'DOD CHAGS LA
SOGS PA DANG LDAN PAR RTOG PA MA

YIN TE, 'DI LTAR CI STE TSIG LA SOGS PA NI 'DOD CHAGS LA SOGS
PA'I 'BRAS BUR GYUR PA YIN NA NI TSIG LA SOGS PA LAS 'DOD CHAGS
LA SOGS PA RTOGS PAR 'GYUR NA, 'BRAS BU YANG MA YIN TE, DE CI'I
PHYIR ZHE NA, 'DOD CHAGS DANG TSIG LA SOGS PA YANG RGYU DANG
'BRAS BU'I

DNGOS POR MA GRUB PA'I RGYU'I PHYIR 'BRAS BU MA YIN PA DE BAS NA
'DI LAS RTOGS PA MA YIN NO, ,TSIG NA 'DOD CHAGS LA SOGS PA'I
'BRAS BU MA YIN YANG LHAN CIG TU RGYU BA YIN NO, ,DE BAS NA 'DOD
CHAGS LA SOGS PA DANG LHAN CIG TU RGYU BA LOG PAS TSIG LDOG GO
SNYAM DU DOGS PA

LA SMRAS PA, DON GZHAN RGYU MA YIN PA LOG PAS LHAN CIG TU RGYU BA
MTHONG BA TZAM GYI SGO NAS GZHAN TSIG LA SOGS PA LDOG PA NI MA
YIN TE, DE BAS NA SMRA BA NYID KYANG YIN LA 'DOD CHAGS LA SOGS PA
DANG BRAL BAR YANG 'GYUR RO, ,DE LTAR NA ZHES BYA BA NA GANG GI
PHYIR GYI DON TE, DE BAS

NA THAMS CAD MKHYEN PA NYID MA YIN PA LAS BZLOG PA MI MTHUN PA'I
PHYOGS SU GYUR PA THAMS CAD MKHYEN PA DANG, 'DOD CHAGS LA SOGS PA
DANG LDAN PA MA YIN PA LA TSIG LA SOGS PA LDOG PA LA THE TSOM ZA
BA YIN TE, DE BAS NA TSIG LA SOGS PA MA NGES PA YIN TE, DE LTAR
TSUL RE RE MA

@79A *, ,GRUB PA DANG THE TSOM ZA BAR GTAN TSIGS KYI SKYON DU
SMRAS NAS, TSUL GNYIS MA GRUB PA DANG THE TSOM ZA NA GTAN TSIGS
KYI SKYON DU SMRA BAR 'DOD NAS, TSUL GNYIS ZHES BYA BA SMOS TE,
TSUL GNYIS PHYIN CI LOG TU GRUB PAR GYUR NA 'GAL BA YIN NO, ,TSUL
NI GSUM

YOD PA DE BAS NA BYE BRAG SHES PAR BYA BA'I PHYIR, GNYIS PO GANG
GIS ZHES SMOS SO, ,KHYAD PAR CAN GYI RANG BZHIN STON PA NI,
,MTHUN PA'I PHYOGS LA YOD PA DANG, MI MTHUN PA'I PHYOGS LA MED
PA'O ZHES BYA BA STE, PHYIN CI LOG TU GRUB PA'O ZHES BYA BAR
SBYAR RO, ,BYAS PA NYID DANG ZHES BYA BA

NI RANG BZHIN GYI GTAN TSIGS SO, ,BRTZAL MA THAG TU BYUNG BA NYID
NI 'BRAS BU'I GTAN TSIGS YIN TE, BRTZAL MA THAG TU BYUNG BA'I
SKYE BA DANG SHES PA NI BRTZAL MA THAG TU BYUNG BA ZHES BYA'O,
,SKYE BA NI SKYE BA BZHIN PA'I RANG BZHIN LA BYA'O, ,SHES PA NI
SHES BYA'I 'BRAS BU'O, ,DE LA 'DIR NI BRTZAL

MA THAG TU BYUNG BA'I SHES PA GZUNG STE, DES NA 'BRAS BU'I GTAN
TSIGS YIN NO, ,GTAN TSIGS 'DI GNYIS NI RTAG PA NYID DANG BSGRUB
PA LA 'GAL BA'I GTAN TSIGS LTAR SNANG BA YIN NO, ,CI'I PHYIR 'DI
GNYIS 'GAL BA YIN ZHE NA, 'DI GNYIS KYI ZHES BYA BA SMOS TE,
MTHUN PA'I

PHYOGS RTAG PA LA NI BYAS PA NYID DANG BRTZAL MA THAG TU BYUNG BA
GNYIS MED PA KHO NAR NGES PA YIN LA, MI MTHUN PA'I PHYOGS MI RTAG
PA NYID KHO NA LA YOD PAR NGES PAR PHYIN CI LOG TU GRUB PA YIN
NO, ,'DI GNYIS GRUB KYANG CI'I PHYIR 'DI GNYIS 'GAL BA YIN ZHE
NA, SMRAS PA, DE NYID

NI BSGRUB PAR BYA BA RTAG PA NYID LAS PHYIN CI LOG MI RTAG PA
NYID DU BSGRUB PA'I PHYIR RO, ,DE BAS NA BSGRUB PAR BYA BA PHYIN
CI LOG TU BSGRUB PA'I PHYIR 'GAL BA DAG YIN NO, ,CI STE BSGRUB
PAR BYA BA PHYIN CI LOG TU SGRUB PA'I PHYIR 'DI DAG NYID 'GAL BA
YIN NO, ,GZHAN GYI DON GYI RJES SU DPAG

PA LA NI SMRAS PA BSGRUB PAR BYA BA YIN GYI, MA SMRAS PA NI MA
YIN LA, 'GOD PA NI MA SMRAS PA YIN NO, ,DE BAS NA 'DOD PA LA GNOD
PA BYED PA 'DI GNYIS LAS GZHAN YIN NO ZHES BSTAN PA'I PHYIR SMRAS
PA, 'DOD PA SGRAS MA SMOS PA LA GNOD PAR BYED PA PHYIN CI LOG TU
BSGRUB PA'I PHYIR

@79B 'GAL BA GSUM PA YANG YOD PA MA YIN NAM, GNYIS NI SMRAS PA
PHYIN CI LOG TU SGRUB PA YIN LA, 'DI NI GSUM PA YIN NO, ,'DOD PA
LA GNOD PA'I DPE BRJOD PA NI DPER NA ZHES BYA'O, ,MIG LA SOGS PA
NI CHOS CAN NO, ,GZHAN GYI DON NI DGOS PA PO LA LEGS PAR NYE BAR

BYED PA GANG YIN PA NI GZHAN GYI DON TE BSGRUB PAR BYA'O, ,'DUS
PA YIN PA'I PHYIR, BSAGS PA YIN PA'I PHYIR ZHES BYA BA GTAN TSIGS
TE, MIG LA SOGS PA NI RDUL PHRA RAB BSAGS PA'I NGO BO YIN PA DE
BAS NA 'DUS PA'I NGO BO ZHES SMOS SO, ,MAL CHA DANG STAN LA SOGS
PA GANG DAG YIN

PA DE MAL CHA DANG STAN LA SOGS PA'O, ,DE DAG NYID YAN LAG STE
SKYES BU'I LONGS SPYOD KYI YAN LAG YIN PA'I PHYIR RO, ,'DI NI
KHYAB PA'I YUL BSTAN PA'I DPE YIN NO, ,'DIR NI GZHAN GYI DON BYED
PA NYID CES BYA BA LA KHYAB PA YIN TE, 'DI LTAR MAL CHA DANG STAN
LA SOGS PA 'DUS PA'I NGO

BO YIN PA NI SKYES BU'I LONGS SPYOD PA YIN ZHING PHAN PAR BYED PA
YIN PA'I PHYIR GZHAN GYI DON BYED PA NYID CES BYA'O, ,JI LTAR 'DI
'DOD PA LA GNOD PAR BYED PA YIN ZHE NA, DE NI 'DUS PA MA YIN GYI,
GZHAN GYI DON BYED PA NYID DU 'DOD DE, PHYIN CI LOG TU BSGRUB
PA'I PHYIR 'GAL BA'O ZHES BYA

BA SMOS TE, 'DOD PA MA YIN PA'I YUL CAN GZHAN GYI DON NI 'DUS PA
MA YIN PA GZHAN GYI DON BYED PA NYID DU 'DOD PA YIN PAS 'DUS PA
MA YIN PA GZHAN GYI DON BYED PA NYID DU 'DOD PA'O, ,RGOL BA
GRANGS CAN DE NI 'DUS PA MA YIN PA GZHAN GYI DON BYED PA NYID DU
'DOD PA'O, DE PHYIN CI LOG

PA NI 'DUS PA GZHAN GYI DON BYED CES BYA BA YIN TE, DE BSGRUB
PA'I PHYIR 'GAL BA YIN NO, ,GRANGS CAN DAG BDAG YOD DO ZHES SMRA
BA NA SANGS RGYAS PA RNAMS KYIS, DE CI'I PHYIR ZHES DRIS PA DANG,
BDAG GRUB PAR BYA BA'I PHYIR TSAD MA SMRA BA YIN TE, DE BAS NA
MIG LA SOGS PA NI

'DUS PA MA YIN PA'I BDAG LA PHAN PAR BYED PA NYID DU BSGRUB PAR
BYA BA YIN NO, ,GTAN TSIGS 'DI NI PHYIN CI LOG GIS KHYAB PA YIN
TE, 'DI LTAR GANG ZHIG GANG LA PHAN PAR BYED PA DE NI SKYED PAR
BYED PA YIN LA, BSKYED PAR BYA BA YANG CIG CHAR RAM RIM GYIS 'DUS
PAR 'GYUR TE, DE

@80A *, ,PAS MIG LA SOGS PA GZHAN GYI DON BYED PA NI 'DUS PA
GZHAN GYI DON BYED DO ZHES PAR 'GRUB BO, ,SLOB DPON PHYOGS KYI
GLANG POS 'GAL BA 'DI YANG BSTAN NA, RNAM 'GREL BYED PA KHYOD
BZHIN DU, ,DE CI'I PHYIR MA SMOS SHE NA, CIG SHOS KYIS SMRAS PA,
BSGRUB

PAR BYA BA PHYIN CI LOG TU SGRUB PAR BYED PA 'DI GNYIS KHO NA'I
NANG DU 'DUS PA'I PHYIR RO, ,SMRAS PA'I PHYIN CI LOG SGRUB PAR
BYED PA NI MA YIN NA CI LTAR SMRAS PA'I PHYIN CI LOG SGRUB PAR
BYED PA GNYIS KYI NANG DU 'DUS SHE NA, DE NI ZHES BYA BA SMOS TE,
NI ZHES BYA BA NI GANG GI PHYIR ZHES BYA BA'I DON TE,

GANG GI PHYIR 'DOD PA LA GNOD PA DE BSGRUB PAR BYA BA'I LOG PAR
BSGRUB PA'I SGO NAS GTAN TSIGS 'DI GNYIS LAS THA DAD PA MA YIN
NO, ,SMRAS PA PHYIN CI LOG TU SGRUB PAR BYED PA YIN YANG RUNG MA
YIN YANG RUNG STE, JI LTAR DE GNYIS BSGRUB PAR BYA BA PHYIN CI
LOG TU SGRUB PAR BYED PA DE BZHIN DU

'DIR YANG YIN PAS DE BAS NA SMRAS PA PHYIN CI LOG TU BSGRUB PA CI
ZHIG BYA, DE BAS NA 'DI GNYIS KYI NANG KHO NAR 'DUG PA YIN NO,
,SMRAS PA KHO NA BSGRUB PAR BYA BA MA YIN NAM, DE JI LTAR BSGRUB
PAR BYA BA PHYIN CI LOG BSGRUB PA'I SGO NAS THA DAD PA MA YIN ZHE
NA, 'DOD PA ZHES BYA BA SMOS

TE; GANG GI PHYIR, 'DOD PA DANG SMRAS PA GNYIS LA BSGRUB PAR BYA
BA NYID KYI SGO NAS PHAN TSUN BYE BRAG THA DAD PA CI YANG MED DO,
,DE BAS NA 'DI GNYIS KHO NAR 'DUS PA YIN NO ZHES BYA BAR MJUG
BSDUS PA'O, ,'DI LTAR PHYIR RGOL BAS SHES PAR 'DOD PA GANG YIN PA
DE NI SKABS SU BAB PA YIN NO, ,SKABS

SU BAB PA YIN PA DE YANG 'DOD PA SMRA BA YIN YANG RUNG STE, SGRUB
PAR 'DOD PAS YUL DU BYA BA YIN GYI, SMRA BA TZAM 'BA' ZHIG NI MA
YIN PA DE BAS BYE BRAG MED DO, ,TSUL GNYI GA MA GRUB NA 'GAL BA
YIN PAR BSHAD ZIN TO, ,DE GNYIS KYI NANG NAS, GCIG NI MA GRUB PA
LA CIG SHOS LA THE TSOM ZA NA

YANG MA NGES PA YIN NO, ,DE CI 'DRA BA ZHIG CE NA, 'DOD CHAGS
DANG BRAL BA GANG YIN PA DE NI 'DOD CHAGS DANG BRAL BA'O ZHES BYA
BA NI BSGRUB PAR BYA BA GCIG DANG, THAMS CAD MKHYEN PA YIN NO
ZHES BYA BA BSGRUB PAR BYA BA GNYIS PA'O, ,SMRA BA'I PHYIR ZHES
BYA BA NI GTAN TSIGS SO, ,'DI LA LDOG

@80B PA NI MA GRUB PA ZHES BYA BA SMOS TE, BDAG NYID 'DOD CHAGS
DANG BCAS PA DANG, THAMS CAD MKHYEN PA MA YIN PA MI MTHUN PA'I
PHYOGS LA NI SMRA BA NYID MTHONG BAS NA LDOG PA MA GRUB PA YIN
NO, ,CI'I PHYIR RJES SU 'GRO BA LA THE TSOM ZA BA YIN ZHE NA,
PHYOGS DANG MTHUN PAR 'GYUR BA THAMS CAD MKHYEN

PA DANG; 'DOD CHAGS DANG BRAL BA DAG NI BSKAL PA'I PHYIR TE ZHES
BYA BA SMOS TE, DBANG PO'I YUL LAS 'DAS PA'I PHYIR RO, ,TSIG LA
SOGS PA DAG NI DBANG PO'I RNAM PAR SHES PAS SHES PAR BYA BA YIN
YANG, DBANG PO'I YUL LAS 'DAS PA THAMS CAD MKHYEN PA DANG, 'DOD
CHAGS DANG BRAL

BA GNYIS LA YOD DAM MED THE TSOM ZA BA YIN NO, ,DE BAS NI SMRA
BA'I PHYIR THAMS CAD MKHYEN PA YIN NAM, 'ON TE MA YIN ZHES BYA
BAR MNGON PA MED PAS MA NGES PA YIN NO, ,DA NI GNYIS NYID LA THE
TSOM ZA NA MA NGES PAR BRJOD PA'I PHYIR SMRAS PA, RJES SU 'GRO BA
DANG LDOG PA'I TSUL DE NYID LA THE

TSOM ZA BA'I PHYIR YID GNYIS KYI RGYU YIN NO, ,DPE DGOD DE BDAG
DANG BCAS PAR 'DUG PA NI BDAG DANG BCAS PAR 'DUS PA YIN NO ZHES
BYA BA NI BSGRUB PAR BYA BA YIN NO, ,LUS ZHES BYA BA NI CHOS CAN
NO, ,GSON PO'I ZHES BYA BA NI CHOS CAN GYI BYE BRAG STE, SHI BA
LA BDAG YOD PAR MI 'DOD

DO; ,SROG NI DBUGS RGYU BA LA SOGS PA'O, ,SOGS PA NI MIG 'BYED PA
DANG, 'DZUMS PA LA SOGS PA SROG CHAGS KYI CHOS DE NI SROG LA SOGS
PA'O, ,DE DAG GANG LA YOD PA DE NI SROG LA SOGS PA DANG LDAN PA
GSON PO'I LUS SO, ,DE'I DNGOS PO NI DE NYID DE DE BAS ZHES BYA
STE,

'DI GTAN TSIGS SO, ,THUN MONG MA YIN PA 'DI YANG THE TSOM ZA BA'I
RGYU NYID DU BSGRUB PAR BYA'O, ,PHYOGS KYI CHOS NI RGYU RNAM PA
GNYIS KYIS THE TSOM GYI RGYUR GYUR PA NYID YIN TE, THE TSOM GYI
RNAM PA GANG YIN PA DE DAG GNYIS KYI DNGOS PO THAMS CAD BSDUS
PA'I PHYIR DANG, KHYAB PAR BYED PA'I RNAM PA DE

GNYIS LAS YANG YOD PAR MA NGES PA'I PHYIR RO, ,RNAM PA GANG DAG
GIS DNGOS PO THAMS CAD MA BSDUS PA'I RNAM PA DE DAG LA NI THE
TSOM DU MI 'GYUR TE, 'DI RNAM PA GZHAN SRID NA NI PHYOGS KYI CHOS
CAN DE CHOS GNYIS LAS GCIG DANG 'BREL BAR BSTAN PAR MI NUS TE, DE
BAS NA THE TSOM GYI RGYUR MI

@81A *, ,'GYUR RO, ,CHOS GNYIS MA NGES PAR YOD PAR STON NA NI THE
TSOM GYI RGYUR 'GYUR RO, ,GNYIS MA NGES PAR YOD PAR YANG BSTAN
PAR MI NUS NA NI MI RTOG PA'I RGYUR 'GYUR RO, ,NGES PAR YONG PAR
BSTAN NA NI 'GAL BA'AM GTAN TSIGS SU 'GYUR RO, ,DE BAS NA GNYIS
KYI DNGOS

PO THAMS CAD BSDUS PA YIN LA, CI STE DE GNYIS LA GCIG PA YANG YOD
PAR NGES PA MA YIN NA NI DE NYID LA THE TSOM ZA BA'I RGYU YIN NO,
,YOD PAR NGES PAR YANG 'GAL TE GCIG LA MI 'KHRUL PAR YOD PAR NGES
NA NI 'GAL BA'AM GTAN TSIGS SU 'GYUR RO, ,MI 'KHRUL PA MA YIN PAR
YOD

PAR NGES PA YIN NA NI THUN MONG GIS MA NGES PA DANG, MI MTHUN
PA'I PHYOGS LAS LDOG PA LA THE TSOM ZA BA DANG, LDOG PA MA GRUB
LA RJES SU 'GRO BA LA THE TSOM ZA BAR 'GYUR RO, ,GCIG LA YANG YOD
PAR NGES PA MED PA'I PHYIR NI THUN MONG MA YIN PA'I MA NGES BAR
'GYUR RO, ,DE BAS NA THUN

MONG MA YIN PA'I MA NGES PA NYID KYI RGYU RNAM PA GNYIS BSTAN
PA'I PHYIR BDAG DANG BCAS PA DANG ZHES BYA BA SMOS TE, BDAG DANG
LHAN CIG TU 'DUG PA NI BDAG DANG BCAS PA'O, ,GANG LA 'BREL PA DE
NI BDAG MED PA STE, GANG GI PHYIR DE DAG LAS PHUNG PO GZHAN NI
YOD PA MA YIN NO, ,JI LTA BU ZHIG

CE NA GANG LA DNGOS PO'I CHOS SROG LA SOGS PA 'DI GNAS PAR GYUR
PA'O, ,DE BAS 'DI DE GNYIS LA THE TSOM ZA BA'I RGYU YIN NO, ,CI'I
PHYIR PHUNG PO GZHAN MED CE NA, SMRAS PA, BDAG SMRAS PA LA NI
DNGOS PO YOD PA DANG, RNAM PAR GCAD PA NI DNGOS PO MED PA STE, DE
GNYIS KYIS DNGOS PO

THAMS CAD BSDUS PA'I PHYIR DE'I NANG DU 'DUS PA'I PHYIR RO, ,GANG
LA BDAG YOD PA DE NI BDAG DANG BCAS PA YIN LA, GZHAN NI BDAG MED
PA DE'I PHYIR PHUNG PO GZHAN MED DO, ,THE TSOM GYI RGYU NYID DU
GYUR BA'I RGYU RNAM PA GNYIS KYIS DNGOS PO THAMS CAD BSDUS PA
BSTAN NAS, GNYIS PA BSTAN

PA'I PHYIR, 'DI GNYIS LAS ZHES BYA BA SMOS TE, BDAG DANG BCAS PA
DANG BDAG MED PA RNAM PA GNYIS KYI NANG NAS BDAG DANG BCAS PA'AM,
BDAG MED PAR CIG LA YANG GNAS SHING YOD PAR NGES PA MED DO, ,SROG
LA SOGS PA NI DNGOS PO CHOS YIN PA'I PHYIR PHUNG PO GNYIS LAS MA

@81B GTOGS PAR GNAS PA MED DO, ,DE BAS NA 'DI NYID KHO NA LA GNAS
SO ZHES BYA BA DE TZAM DU NI SHES NA, BYE BRAG TU 'DUG PAR NGES
PA NI MED DO ZHES BYA BA'I DON 'DI YIN NO, ,DE BSTAN PA'I PHYIR
SMRAS PA, BDAG DANG BCAS PA NYID KYI BYE BRAG DANG LDAN BAR SGRUB
BA LA DNGOS PO NGES PA LA NI SROG

LA SOGS PA'I CHOS MA GRUB STE, MA NGES PA'I PHYIR RO, ,DE LTAR
CHOS THUN MONG MA YIN PA'I MA NGES PA'I RGYU RNAM PA GNYIS BSTAN
TO, ,DE BAS NA ZHES BYA BA LA SOGS PAS NI PHYOGS KYI CHOS YIN BAR
GYUR PA THAMS CAD THUN MONG DAM THUN MONG MA YIN PA'I MA NGES PRA
'GYUR BA DE BAS NA MJUG BSDU

BA'I THABS KYIS PHYOGS KYI CHOS KHO NA STON PAR BYED DE, GSON
PO'I LUS DANG 'BREL PA CAN GYI PHYOGS KYI CHOS ZHES BYA BA'I DON
TO, ,'DI LTAR DE GNYIS LAS GCIG LA YANG GNAS PAR NGES PA MED BA
DE BAS NA, DE GNYIS DANG BRAL BA MED DE, 'DI LTAR DNGOS PO THAMS
CAD LA KHYAB BAR BYED

PA'I DNGOS PO'I CHOS RNAM PA GNYIS LAS GCIG LA NGES PAR YOD PA
YIN NA NI RNAM PA GZHAN LAS DES PAR LOG PA YIN NO, ,DE NYID KYI
PHYIR BDAG DANG BCAS PA DANG, BDAG MED PA THAMS CAD KYI DNGOS PO
LAS LOG PA NYID DU MA GRUB PA'I PHYIR TE ZHES BYA BA SMOS TE, RE
ZHIG SROG LA SOGS

PA NI BUM PA LA SOGS PA KHA CIG LAS NI LOG PA KHO NA YIN NO, ,DE
BAS NA BDAG DANG BCAS PA'AM, BDAG MED PA 'GA' ZHIG LAS LOG PA YIN
NA ZHES BYA BA NI DE TZAM DU NI NGAS PAR BYA NUS NA, THAMS CAD
LAS LOG PA YIN PAR NI NGES PAR MI NUS SO, ,DE BAS NA GANG LAS
KYANG LOG

PA MED DO, ,CI STE DE LTA NA DE GNYIS LA RJES SU 'GRO BA NGES PA
YIN MOD CE NA, DE LA ZHES BYA BA SMOS TE, BDAG DANG BCAS PA'AM
BDAG MED PA'I DON LA SROG LA SOGS PA RJES SU 'GRO BA MED DO,
,CI'I PHYIR ZHE NA, BDAG GCIG LA YANG ZHES BYA BA SMOS TE, BDAG
DANG BCAS PA'AM

BDAG LA MED PA LA MA GRUB PA'I RGYU'I PHYIR TE, SROG LA SOGS PA
DNGOS PO'I CHOS YIN PAS DE NYID LAS 'GA' ZHIG LA 'JUG PA YIN NO
ZHES BYA BAR NI NGES NA, BDAG MED PA KHO NA LA 'JUG PAR NI NGES
PA MED PAS JI LTAR RJES SU 'GRO BA NGES PA YOD, PHYIR RGOL BA LA
NI BDAG DANG

@82A *, ,BCAS PA 'GA' YANG MED PA YIN PAS DE BAS NA GTAN TSIGS
'DI'I BDAG DANG BCAS PA LA RJES SU 'GRO BA YANG MED LDOG PA YANG
MED PAS BDAG DANG BCAS PA LA RJES SU 'GRO BA DANG LDOG PA GNYIS
MED PAR NGES PA MA YIN NAM, DE YOD PAR THE TSOM ZA BA MA YIN NO
SNYAM

DU DOGS PA LA, BDAG DANG BCAS PA'I DNGOS BO LAS SROG LA SOGS PA
RJES SU 'GRO BA DANG LDOG PA GNYIS MED PAR NGES PA MED LA, BDAG
MED PA LA YANG MED DO, ,BDAG DANG BCAS PA DANG BDAG MED PA LAS
ZHES BYA BA'I SNGA MA'I SGRA LA LTOS PAR BLTA'O, ,JI LTAR RJES SU
'GRO BA

DANG LDOG PA GNYIS MED PAR NGES PA MED CE NA, SMRAS PA, RJES SU
'GRO BA'AM LDOG PA GANG YIN PA GCIG MED PAR NGES PA NI CIG SHOS
GNYIS PA YOD BAR GDON MI ZA BAR MED NA, MED PA YIN TE, CI'I PHYIR
YOD PAR NGES PA MI 'KHRUL BA YIN NO, ,DE'I DNGOS PO NI DE NYID DE
DE BAS NA'O, ,

GANG GI PHYIR GCIG MED PAR NGES PA NI CIG SHOS YOD PA MED NA MED
PA YIN TE, DE BAS NA GCIG LA GNYI GA MED PAR NGES PA MED DO,
,CI'I PHYIR GCIG MED PAR NGES PA NI CIG SHOS YOD PAR NGES PA MI
'KHRUL PA YIN ZHE NA, RJES SU 'GRO BA DANG LDOG PA GNYIS NI PHAN
TSUN RNAM

PAR GCOD PA'I NGO BO YIN PA'I PHYIR ZHES BYA BA SMOS TE, PHAN
TSUN RNAM PAR GCOD PA NI DNGOS PO MED PA'O, ,DE NYID NGO BO GANG
YIN PA STE, DE NYID KYI NGO BO NI DE NYID DE DE BAS NA'O, ,RJES
SU 'GRO BA DANG LDOG PA GNYIS NI YOD PA DANG MED PA YIN NO, ,YOD
PA DANG MED PA GNYIS NI PHAN TSUN

RNAM PAR GCOD PA'I NGO BO YIN NO, ,GANG RNAM PAR BCAD PAS GANG
YONGS SU GCOD PA DE NI YONGS SU SPANGS TE GNAS PA YIN LA RANG MED
PA RNAM PAR GCOD PAS KYANG YOD PA YONGS SU GCOD DO, ,DE BAS NA
RANG MED PAR RNAM PAR BCAD PAS YOD PAR GNAS PA YIN NO, ,MED PA NI
RNAM PAR RTOG

PAS JI LTAR BSTAN PA'I NGO BO MED PA YIN LA, NGO BO YANG RNAM PAR
BCAD PA'I NGO BO YIN TE, BDAG DANG BDAG MED PA BZHIN DU YONGS SU
GCOD PAR BYED DO, ,DE LTA YIN DANG RJES SU 'GRO BA MED PA NI LDOG
PA YIN LA, LDOG BA MED PA NI RJES SU 'GRO BA YIN NO, ,DE BAS NA
RJES SU 'GRO BA

@82B MED PAR NGES PA NA YANG LDOG PA YOD PAR NGES PA YIN LA, LDOG
PA MED BAR NGES PA NA YANG RJES SU 'GRO BA YOD PAR NGES PA YIN
NO, ,DE BAS NA GAL TE BDAG DANG BCAS PA NI DNGOS PO MED LA, BDAG
MED PA NI DNGOS PO YIN BA DE LTA NA YANG DE NYID GROG LA SOGS
PA'I RJES SU 'GRO BA DANG LDOG

PA GNYIS MED PAR NGES PA MED DE, DNGOS PO GCIG LA DUS GCIG TU YOD
BA DANG MED PA GNYIS CIG CAR 'GAL BA'I PHYIR DE GNYIS KA MED PAR
NGES PA MI RUNG BA'I PHYIR RO, ,PHYIR RGOL BA'I DOR BYAS TE, BDAG
DANG BCAS PA DANG BDAG MED PA'I DNGOS PO YOD MED DU BYA BA YANG
MA YIN NO, ,'O NA CI ZHE NA

TSAD MA'I DBANG GIS TE, DES NA GNYI GA LA THE TSOM ZA'O, ,DE BAS
NA DE GNYIS LA SROG LA SOGS PA'I LDOG PA YOD MED DU THE TSOM ZA
BA YIN NO, ,GANG GI PHYIR DE LTAR 'GA' ZHIG LA RJES SU 'GRO BA
DANG LDOG PA GNYIS YOD PAR NGES PA YANG MA YIN, MED BAR NGES PA
YANG MA YIN PA DE BAS NA

RJES SU 'GRO BA LDOG PA GNYIS LA THE TSOM ZA'O, ,CI STE 'GA' ZHIG
LA RJES SU 'GRO BA DANG LDOG PA GCIG MED PAR NGES PA YIN NA NI DE
NYID KYIS GNYIS YOD PAR NGES PA YIN PAS RJES SU 'GRO BA DANG LDOG
PA LA THE TSOM ZA BA KHO NAR MI 'GYUR RO, ,GANG GI PHYIR 'GA' LA
YANG YOD PA DANG MED PAR

NGES PA MED PA DE NYID KYI PHYIR RJES SU 'GRO BA DANG LDOG PA
GNYIS LA THE TSOM ZA BA YIN NO, ,THE TSOM ZA BAS MA NGES PA YIN
NO, ,CI'I PHYIR MA NGES PA YIN ZHE NA, BSGRUB PAR BYA BA DANG CIG
SHOS 'GAL BA LA RJES SU 'GRO BA DANG LDOG PA LA DE LTAR THE TSOM
ZA BAS NGES PA MED PA'I PHYIR TE, MTHUN

PA'I PHYOGS DANG MI MTHUN PA'I PHYOGS GNYIS LA YOD MED THE TSOM
ZA NA BSGRUB PAR BYA BA MI 'GRUB PA LA 'GAL BA YANG MI 'GRUB BO,
,BDAG DANG BCAS PA DANG BDAG MED PA'I RNAM PA LAS RNAM PA GZHAN
YANG MI SRID PA DE BAS NA SROG LA SOGS PA DANG LDAN PA'I PHYIR
GSON PO'I LUS CHOS CAN

LA BDAG YOD MED THE TSOM ZA BA'I SROG LA SOGS PA MA NGES PA YIN
NO, ,TSUL GSUM PA MA GRUB PA DANG THE TSOM ZA BA GTAN TSIGS KYI
NYES PAR BSTAN NAM, MJUG BSDU BA'I PHYIR SMRAS PA, DE LTAR NA
BSTAN MA THAG PA'I RIM PAS NA TSUL GSUM PO DAG GI NANG NAS GANG
GI TSE TSUL RE RE NA

@83A *, ,GRUB PA'AM THE TSOM ZA BAR GYUR PA DANG, TSUL GNYIS
GNYIS MA GRUB PA'AM, THE TSOM ZA BAR GYUR PA DE'I TSOM GRUB PA
DANG, 'GAL BA DANG, MA NGES PA'I GTAN TSIGS LTAR SNANG BA DANG,
CI RIGS PAR ZHES BYA BA NI GANG MA GRUB PA DANG, THE TSOM ZA NA
GTAN TSIGS

LTAR SNANG BA GANG DU RIGS PA DE NI MA GRUB PA'AM THE TSOM ZA BAR
RNAM PAR GZHAG PA'I PHYIR TE, GANG DANG GANG LA GANG GI SBYOR BA
NI CI LTAR RIGS PA YIN NO, ,SLOB DPON GYIS KYANG 'GAL BA MI
'KHRUL PA CAN YANG THE TSOM GYI RGYUR BSHAD PA MA YIN NAM, GTAN
TSIGS KYI 'GAL BAR SGRUB PA GANG

YIN PA DE MI 'KHRUL BA'I 'GAL BA NI 'GAL BA MI 'KHRUL BA CAN NO,
,YANG NA 'DI 'GAL BA YANG YIN TE, SGRUB PAR BYED PA GZHAN GYIS
GRUB PA'I CHOS DANG 'GAL BA SGRUB PA'I PHYIR DANG, MI 'KHRUL PA
CAN YANG YIN TE, RANG GI BSGRUB PAR BYA BA 'GAL BA MI 'KHRUL BA'I
PHYIR 'GAL BA LA

MI 'KHRUL BA CAN NO, ,RANG GI BSGRUB PAR BSHAD PA BDEN YANG NGAS
'DIR MA SMOS SO, ,CI'I PHYIR ZHE NA SMRAS PA, RJES SU DPAG BA'I
YUL NI TSAD MAS GRUB PA'I TSUL GSUM PA LAS RJES SU DPAG PA 'BYUNG
BDE BAS NA DE NYID RJES SU DPAG PA'I YUL NA, SKABS DE LA NI 'GAL
BA MI 'KHRUL BA CAN MI SRID DO, ,

TSAD MAS MA GRUB PA'I TSUL GSUM BA'I GNAS SKABS LA NI GANG GI
TSUL TSAD MAS GRUB PA DE NYID LA GTAN TSIGS LTAR SNANG BA DE NI
SRID PA YIN NA, TSAD MAS GRUB PA'I TSUL GANG YIN PA LA NI TSAD
MAS GRUB PA'I TSUL 'GAL BA MI 'KHRUL BA CAN YOD PA MA YIN TE, DE
BAS NA MI SRID

LA; MI SRID PA DE'I PHYIR MA SMOS SO, ,CI'I PHYIR MI SRID CE NA,
'BRAS BU 'AM RANG BZHIN NAM MI DMIGS PA'I ZHES BYA BA SMOS SO,
,GANG GI PHYIR 'GAL BA MI SRID PA'I PHYIR TE, 'BRAS BU DANG RANG
BZHIN DE GNYIS KYI MTSAN NYID SMOS PA LA ZHES BYA BA LA, 'BRAS BU
NI RGYU LAS SKYE BA'I

MTSAN NYID KYI DE KHO NA YIN NO, ,RANG BZHIN YANG BSGRUB PAR BYA
BAS KHYAB BA NYID YIN NO, ,'BRAS BU GANG YIN PA DANG RANG BZHIN
GANG YIN PA DE GANG GIS NA 'GAL BAR 'GYUR BA JI LTAR NA BDAG GI
RGYU DANG KHYAB PAR BYED PA'I RANG BZHIN YONGS SU 'DOR BAR GYUR
NA MI DMIGS PA'I MTSAN NYID SMOS

@83B PA LA YANG ZHES BYA BA NI SNANG BA MI DMIGS PA NYID MI DMIGS
PA'I MTSAN NYID YIN TE, DE YANG DNGOS PO MED PAR MI 'KHRUL BA YIN
PA'I PHYIR 'GAL BA NYID MI SRID DO, ,'ON TE DE DAG LAS GZHAN LAS
'GYUR RO SNYAM NA, GSUM PO DE DAG LAS MI 'KHRUL PA CAN GZHAN MED
DE ZHES BYA BA

SMROS TE; DES BAS NA DE DAG NYID RGYU NYID YIN NO, ,'O NA SLOB
DPON PHYOGS KYI GLANG POS GTAN TSIGS KYI SKYON 'DI GANG LA GSUNGS
SHE NA, SMRAS PA, GANG GI PHYIR DNGOS PO'I STOBS KYIS ZHUGS PA'I
RJES SU DPAG PA LA MI SRID PA DE BAS NA, LUNG LA BRTEN PA'I RJES
SU DPAG PA LA BRTEN

TE; 'GAL BA MI 'KHRUL PA CAN BSTAN TE, LUNG LAS GRUB BA LA RJES
SU DPAG PA GANG GI TSUL GSUM BYED PA DE LUNG LA BRTEN PA'O, ,LUNG
LAS GRUB BA'I TSUL GSUM PA'I TSAD MAS GRUB PA MA YIN NAM ZHE NA,
DNGOS PO MA MTHONG BA'I STOBS KYIS ZHUGS PA YIN PAS NA ZHES SMOS
TE, DNGOS

PO MTHONG BA NI RNAM PAR RTOG PA TZAM MO, ,DE'I STOBS NI MTHU'O,
,DES ZHUGS PA NI TSAD MA MA YIN BA'I PHYIR TE, RNAM BAR RTOG BA
TZAM LAS RNAM PAR GZHAG PA LUNG LAS GRUB PA'I TSUL GSUM PA'I
RDZAS SU DPAG PA NI TSAD MA MA YIN PA'I PHYIR RO, ,'O NA LUNG LAS
GRUB PA'I TSUL GSUM PA'I RJES SU

DPAG PA DE GANG GI CHED DU BYAS SHE NA, DE'I DON DPYAD PA DAG LAS
ZHES BYA BA SMOS TE, LUNG GI DON SPYI LA SOGS PA GANG YIN PA DE
NI DBANG PO'I YUL LAS 'DAS PA DANG MNGON SUM DANG RJES SU DPAG PA
GNYIS KYIS PHUL DU MA BYAS PA DE DPYAD PA LA ZHUGS PA NI, SLOB
DPON GYIS LUNG LA BRTEN PA'I 'GAL

BA MI 'KHRUL BA CAN BSHAD PA ZHES BYA BA GANG YIN PA LUNG LA
BRTEN PA'I RJES SU DPAG PA LA SRID PAR 'GYUR RO, ,CI'I PHYIR LUNG
LA BRTEN PA'I RJES SU DPAG PA LA YANG SRID PAR 'GYUR ZHES NA,
SMRAS PA, BSTAN BCOS BYED PA RNAMS LA RANG BZHIN LOG PAR 'GAL
BA'I NGO BO STON TE, SGRUB BA DE

SRID PA'I PHYIR 'GAL BA MI 'KHRUL PA CAN SRID DO, ,'KHRUL PAS
ZHES BYA BA NI, PHYIN CI LOG GIS TE, PHYIN CI LOG BAR BSTAN BCOS
BYED PA RNAMS NI MED PA'I NGO BO DE DANG DE SGRO 'DOGS PAR BYED
PA'I PHYIR RO, ,CI STE BSTAN BCOS BYED PA YANG 'KHRUL PA YIN NA
SKYES BU GZHAN LA YID

@84A *, ,BRTAN DU CI YOD CE NA, DNGOS PO JI LTA BA BZHIN DU ZHES
BYA BA SMOS TE, GTAN TSIGS RNAMS NI RTOGS PAS GTAN TSIGS NYID DU
RNAM PAR GZHAG PA MA YIN GYI, RANG BZHIN GNAS PAS GZHAG PA YIN
NO, ,DE BAS NA, DNGOS PO JI LTA BA BZHIN DU GNAS PAR

'DUG PA BDAG DANG 'BRAS BU DANG MI DMIGS PA DAG LA NI MI SRID DE
GNAS PA NI DON DAM PAR YOD PA'O, ,DNGOS PO NI YOD PA'O, ,DNGOS PO
JI LTA BA BZHIN DU GNAS PAR 'DUG PA RNAM PAR GZHAG PA GANG DAG
YIN PA DE DNGOS PO JI LTA BA BZHIN DU GNAS PAR 'DUG PA DAG GO,
,DE DAG

NI JI LTAR GNAS PA'I DE BZHIN DU BZHAG PA YIN GYI, RTOGS PAS NI
MA YIN NO, ,DE BAS NA DE RNAMS LA NI GANG GIS NA 'GAL BA MI
'KHRUL BA CAN SRID PAR 'GYUR BA NOR BA'I GO SKABS MED DO, ,DE LA
'GAL PA MI 'KHRUL PA CAN GYI DPE NI GANG ZHIG YUL 'DI THAMS CAD
GNAS PA RANG DANG

'BREL PA CAN DAG DANG, CIG CAR MNGON PAR 'BREL PA NI YUL THAMS
CAD NA GNAS PA DANG MNGON PAR 'BREL PA YIN NO, ,SPYI NI YUL THAMS
CAD NA GNAS PA DANG MNGON PAR 'BREL PA BSTAN NAS DE THAMS CAD DU
SONG BA YIN PA NYID DU BSTAN TO, ,DES NA CIG CAR DU MNGON PAR

'BREL PA CAN DANG THAMS CAD DU SONG BA LA NGES PAS DES KHYAB PA
STON TO, ,SPYI DE LA DRANG SRONG CHEN PO GZEGS ZAN NI GCIG PU
G-YO BA MED PA YIN LA, THAMS CAD NA GNAS PA RANG DANG 'BREL PA
CAN DAG TU 'DU BA'I SGO NAS 'BREL PAR SMRA'O, ,DE LA GZIGS ZAN
PA'I SLOB MA PE LU KAS

NI BSAL BA DANG BRAL BA'I YUL NA YANG SPYI GNAS PAR BSGRUB PA'I
PHYIR TSAD MA 'DI SMRAS SO, ,DPER NA NAM MKHA' BZHIN NO ZHES BYA
BA NI KHYAB PA BSTAN PA'I YUL GYI DPE STE, NAM MKHA' YANG YUL
THAMS CAD NA GNAS PA'I SHING LA SOGS PA RANG DANG LDAN PA CAN DAG
DANG CIG CAR DU MNGON PAR

'BREL CING THAMS CAD DU SONG BA YANG YIN NO, ,SPYI YANG YUL THAMS
CAD NA GNAS PA RANG DANG 'BREL PA CAN DAG DANG CIG CAR DU 'BREL
TO ZHES BYA BA NI GTAN TSIGS KYI PHYOGS KYI CHOS NYID BSTAN PA
YIN NO, ,'DI RANG BZHIN GYI GTAN TSIGS NYID YIN PAR SBYAR BA'I
PHYIR DE DANG 'BREL BA CAN GYI

@84B ZHES BYA BA SMOS TE, YUL THAMS CAD NA YOD PA'I RDZAS DE DAG
DANG 'BREL PA CAN SPYI LA YOD PA'I RANG BZHIN DE KHO NA TZAM NI,
DE DAG 'BREL PA'I RANG BZHIN TZAM YIN LA, DE DANG RJES SU 'BREL
BA NI RJES SU 'JUG BA'O, ,DE GANG ZHE NA, DE'I YUL NA 'DUG BA'I
RANG BZHIN NYID YIN NO, ,

'BREL PA CAN DE DAG GI YUL NI DE'I YUL LO, ,DE'I YUL NA 'DUG PA'I
RANG BZHIN GANG YIN PA DE NI DE'I YUL NA 'DUG PA'I RANG BZHIN
NYID YIN TE, DE'I DNGOS PO DE BAS NA'O, ,GANG ZHIG DE DAG DANG
'BREL PA CAN GYI RANG BZHIN DE NI GDON MI ZA BAR DE DAG GI YUL NA
'DUG PA YIN NO,

DE BAS NA SPYI NI 'BREL PA CAN DE'I RJES SU 'JUG PA'I YUL CAN
DE'I YUL NA 'DUG PA YIN NO, ,BDAG PO NI BA LANG DANG RJES SU
'BREL PA CAN YIN YANG BA LANG GI STENG NA MI 'DUG PA'I RANG BZHIN
MA YIN NAM, DE JI LTAR NA 'BREL PA CAN YIN PA'I PHYIR DE'I YUL
NYID NA 'DUG BA YIN ZHE NA, GANG

NA GANG MED PA ZHES BYA BA SMOS TE, YUL GANG NA GANG MED PA DE NI
DE'I YUL GANG YIN PA'I YUL DE LA DE'I RANG GI NGO BO BDAG NYID
KYIS KHYAB PAR BYED PA MA YIN NO, ,'DIR NI DE DANG LDAN PAR NI
'DU BA'I MTSAN NYID KYI 'BREL PA YIN LA, DE GNYIS KYANG YUL THA
DAD PA MA YIN PA KHO NA YIN NO, ,DE

BAS NA GANG DU GANG 'DU BA DE NI DES BDAG GI BA'I NGO BOR PANG DU
BLANGS SHING 'DU BA CAN GYI NGO BOR RI YUL NA BDAG NYID GNAS PAS
SO, ,YUL DE'I NGO BO NA GNAS PA NYID DE PANG DU BLANGS PA YIN NO,
,DE LTAR NA DE DANG 'DU BA YIN NO, ,DE BAS NA RDZAS GANG LA GANG
ZHIG 'DU BA DE NI DE LA BDAG NYID KYIS KHYAB PA

DANG LDAN PA YIN TE, DE'I YUL NA GNAS PA YIN NO, ,DE'I DON NI 'DI
YIN TE, DE'I YUL NI GNAS PA'I DNGOS PO LA KHYAB PA DE'I YUL NA
YOD PAS KHYAB PA YIN NO, ,DE'I YUL NA YONG BA MA YIN NA NI DE LA
KHYAB PA YANG MED PA'I PHYIR TE, KHYAB PA'I MTSAN NYID KYI 'DUG
PA'I 'GREL PAR YANG

MI 'GYUR BA ZHIG NA, KHYAB PA YANG YOD PA DE BAS DE'I YUL NA 'DUG
PA KHO NA YIN TE, 'DI NI RANG BZHIN GYI GTAN TSIGS YIN NO, ,DPE
THA RA'I SBYOR BA BSTAN PA'I PHYIR, SBYOR BA GNYIS YANG ZHES BYA
BA SMOS SO, ,DMIGS PA'I MTSAN NYID DU GYUR PA GANG ZHIG CES BYA
BA NI SNANG BA ZHES BYA

@85A *, ,BA'I DON TO, ,DE BAS NA SNANG BA MI DMIGS PA RJES SU
BRJOD NAS, DE NI DE NA MED DE ZHES BYA BA NI THA SNYAD DU BYA BA
MED PA NYID BSGRUB PA'O, ,DE LTAR NA KHYAB PAR BYA BA NA SNANG BA
MI DMIGS PA YIN LA, THA SNYAD DU BYA BA NYID NI KHYAB PAR BYED BA
YIN PAR BSTAN TO, ,DPER NA

'GA' ZHIG NA BUM PA MED DO ZHES BYA BA NI DPE'O, ,PHYOGS KYI CHOS
NYID BSTAN PA'I PHYIR, ,GSAL BA'I BAR RNAMS LA YANG DMIGS PA'I
MTSAN NYID DU GYUR PA MI DMIGS SO ZHES BYA BA SMOS TE, ,GSAL BA
RNAMS KYI BAR NI GSAL BA'I BAR YIN NO, ,GSAL BAS STONG PA'I NAM
MKHA' BZHIN

NA; ,SPYI SNANG BA YIN YANG GSAL BA'I BAR NA RTA LA SOGS PA'I
GSAL BA KHA CIG DANG, STONG BA NAM MKHA' LA MI DMIGS TE, DE BAS
NA DE DAG LA MED DO ZHES BYA BAR MNGON NO, ,MI DMIGS PA 'DI DANG
SNGAR SMOS PA'I RANG BZHIN NI PHAN TSUN 'GAL BA'I DON GANG YIN PA
DE DAG SGRUB PAR BYED PA'I

PHYIR DE GNYIS CHOS CAN LA GCIG LA THE TSOM SKYED PAR BYED DO,
,DON GCIG LA NI PHAN TSUN 'GAL BA'I RANG NGO BOR 'GYUR BA MI RIGS
TE, 'DI DAG GCIG GIS NI GSAL BA'I BAR GSAL BAS STONG PA'I NAM
MKHA' NA YOD PA BSGRUBS, CIG SHOS KYIS NI DE MI DMIGS PAS NA MED
PAR BSGRUB

PAR GCIG LA DUS GCIG LHAN CIG TU YOD PA DANG MED PA MI RIGS TE,
DE GNYIS GAL BA'I PHYIR RO, ,LUNG LAS GRUB PA'I PHYIR NI THAMS
CAD DU SONG BA NYID DANG THAMS CAD DU SONG BA MA YIN PA NYID DANG
RJES SU BSGRUB PA DE GNYIS NI 'GAL BA MI 'KHRUL PA CAN DU GYUR PA
YIN TE, 'DI LTAR CI GCIG

YIN LA, YUL THAMS CAD NA GNAS PA DANG CIG CAR MNGON BAR 'BREL PA
DANG, SNANG BAR YANG KHAS LEN TO, ,DE BAS NA 'BREL PA CAN YIN
PA'I PHYIR THAMS CAD DU SONG BA NYID DANG, SNANG BA YIN PA'I
PHYIR BAR NA MI DMIGS PAS NA DE THAMS CAD DU SONG BA MA YIN PA
NYID DO, ,DE BAS NA BSTAN

BCOS BYED PAS 'GAL BAS KHYAB PA MA MTHONG BAR 'GAL BAS KHYAB CHOS
SMRA BA NI 'GAL BA MI 'KHRUL PA'I GO SKABS 'BYED PA YIN GYI,
DNGOS PO LA NI 'DI MI SRID DO ZHES BYA BAS GTAN TSIGS LTAR SNANG
BA MA BSTAN PA YIN NO, ,SGRUB PAR BYED PA'I YAN LAG YIN PA'I
PHYIR JI LTAR GTAN

@85B TSIGS BSTAN CING DE'I ZHAR LA GTAN TSIGS SNANG BA YANG BSTAN
PA MA YIN NAM, DE BZHIN DU SGRUB PAR BYED PA'I YAN LAG YIN PA'I
PHYIR DPE DANG DE'I ZHAR LA DPE LTAR SNANG BA BSTAN PAR BYA BA MA
YIN NO, ,DE CI'I PHYIR MI BSTAN CE NA, SMRAS BA, GTAN TSIGS KYI
MTSAN NYID GSUM SMOS ZIN

PAS DPE DES CI ZHIG BYA, 'ON TE DE TZAM GYIS DON KHONG DU MI CHUD
DO ZHE NA, DE TZAM GYIS ZHES BYA BA SMOS TE, MTSAN NYID BSTAN ZIN
PA'I GTAN TSIGS DE KHO NAS BSGRUB PAR BYA BA RTOGS PAR 'GYUR BA
DE'I PHYIR DE KHO NA GO BAR BYED BA YIN NO, ,DE BAS NA DE'I TSIG
KHO NA SGRUB BAR BYED PA YIN GYI,

DPE ZHES BYA BA SGRUB PAR BYED PA'I YAN LAG NI LOGS SHIG NA CI
YANG MED DO, ,GANG GI PHYIR 'DI YAN LAG MA YIN PA DE BAS NA DPE
DE'I MTSAN NYID LAS LOGS SHIG TU MA BRJOD DO, ,'O NA GTAN TSIGS
KYI DPE MED NA GTAN TSIGS KHYAB PA NGES PAR JI LTAR 'GYUR ZHE NA,
GTAN TSIGS KYI

DPE MED DO ZHES MI ZER RO, ,'ON KYANG GTAN TSIGS LAS LOGS SHIG NA
DPE ZHES BYA BA MED DE, GTAN TSIGS NYID DU DPE 'DUS PA YIN NO,
,DE BAS NA DE'I MTSAN NYID LOGS SHIG TU MA BRJOD DO ZHES SMRAS
KYI, DPE'I MTSAN NYID NI MI BRJOD DO ZHES DE SKAD DU NI MA SMRAS
SO, ,CI STE DE LTA NA

TSIG LA MKHO BA'I MTSAN NYID KYANG BRJOD PAR BYA DGOS PA KHO NA
YIN NO ZHE NA, DON GO BA'I PHYIR RO ZHES BYA BA SMOS TE, GO BA'I
DON NI DPE'I MTSAN NYID GANG LA DON TE DGOS PA 'AM BRJOD PAR BYA
BA GO BAR YOD PA DE LA DE SKAD CES BYA'O, ,DE'I DNGOS PO NI DE
NYID DE DE BAS NA'O, ,DPE'I MTSAN NYID

BSHAD PA NI JI LTAR DPE KHONG DU CHUD PAR BYA BA'I PHYIR YIN LA,
DPE YANG GTAN GYI, DNGOS PO LA NI 'DI MI SRID DO ZHES BYA BAS NA
DE'I TSIG KHO NA SGRUB BAR BYED PA YIN GYI, PA GANG YIN PA DE NI
BGO BA STE, GRUB PA'AM BRJOD PAR BYA BA DPE ZHES BYA BA YANG GO
BA STE SHES PA YIN NO, ,JI

LTAR DE DON GO BA YIN ZHE NA, SMRAS PA, 'BRAS BU DANG RANG BZHIN
DANG MI DMIGS PA RNAMS KYI GTAN TSIGS KYI TSUL DE DAG SPYIR THUN
MONG DU BYE BRAG MED PAR BSHAD ZIN TO ZHES BYA BA'I THA TSIG GO,
,DE GANG ZHE NA, MTHUN PA'I PHYOGS LA YOD PA GANG YIN PA DANG, MI
MTHUN PA'I PHYOGS THAMS CAD

@86A *, ,LAS LDOG PA'I TSUL GNYIS PO DE NI BYE BRAG MED PAR BSHAD
ZIN TO, ,SPYIR BSHAD ZIN KYANG RTOGS PAR MI NUS PAS DE BAS NA DE
NYID KYI BYE BRAG GI MTHA' BRJOD PAR BYA DGOS SO, ,DE BAS NA BYE
BRAG TU NI 'BRAS BU DANG RANG BZHIN GNYIS SKYE BA DANG, DE TZAM
GYI RJES SU 'JUG

PA YIN PAR BSTAN PAR BYA BA BSHAD DE, 'BRAS BU NI SKYE BAR SHES
NA NI MTHUN PA'I PHYOGS KHO NA LA YOD PA DANG, MI MTHUN PA'I
PHYOGS THAMS CAD LAS LDOG PA YIN PAR SHES PAR 'GYUR RO, ,RANG
BZHIN NI DE TZAM GYI RJES SU 'JUG PA YIN PAR BSTAN

PAR BYA BA BSHAD DE, DE ZHES BYA BA NI SGRUB PAR BYED PA'O, ,DE
NYID TZAM YIN TE, SGRUB PAR BYED PA TZAM GYIS RJES SU 'JUG PA
RJES SU 'GRO BA NI SGRUB PAR BYED PA TZAM YOD NA SGRUB PAR BYED
PA YOD PA YIN LA, SGRUB PAR BYED PA YANG GANG GI TSE BSGRUB PAR
BYA BA YOD PA TZAM NYID KYI DE'I BDAG

NYID SHES PAR 'GYUR BA DE'I TSE RANG BZHIN GYI GTAN TSIGS MTHUN
PA'I PHYOGS KHO NA LA YOD PA DANG, MI MTHUN PA'I PHYOGS THAMS CAD
LAS LOG PAR SHES PAR 'GYUR RO, ,DE LTAR NA SPYI'I MTSAN NYID NI
BYE BRAG GI BDAG NYID CAN DU SHES PAR BYA'I, GZHAN DU NI MA YIN
TE, DE BAS NA BYE

BRAG GI MTSAN NYID BSHAD DO, ,CI STE DE LTA YIN NA, DES CIR 'GYUR
ZHE NA, DE YANG ZHES BYA BA SMOS TE, SPYI'I MTSAN NYID BSTAN PAR
'DOD PAS BYE BRAG GI MTSAN NYID STON PAR BYED PA KHO NAS BSTAN
PAR BYA BA YIN PAR SBYAR RO, ,GANG NA DU BA YOD PA DE NA ME YOD
LA ZHES BYA BA NI 'BRAS BU'I

GTAN TSIGS LA KHYAB PAR BSTAN PA YIN TE, KHYAB PA YANG RGYU DANG
'BRAS BU'I DNGOS PO BSGRUB PA'I PHYIR TSAD MA LAS NGES PA YIN NO,
,DE BAS NA DPER NA TSANG BANG LTA BU'I ZHES BRJOD PAR BYA DGOS
SO, ,ME MED NA DU BA YANG MED DO ZHES BYA BA NI LDOG PA BSTAN TO,
,DE YANG DPER NA GZHAN PA LTA BU'I

ZHES BYA BAR BSTAN PAR BYA DGOS TE, ME LOG NA DU BA NGES PAR LDOG
PA YIN PAR BSTAN PAR BYA DGOS LA, DE YANG TSANG BANG LAS GZHAN PA
LTA BU'I ZHES BSTAN PAR BYA'O, ,GANG NA BYAS PA NYID YOD PA DE NA
RTAG PA NYID YOD LA ZHES BYA BAS NI RANG BZHIN GYI GTAN TSIGS LA
KHYAB PAR BSTAN TO, ,MI RTAG PA

@86B NYID YIN NA BYAS PA YANG MI SRID DE ZHES BYA BAS NI LDOG PA
BSTAN TO, ,KHYAB PA SGRUB PAR BYED PA'I TSAD MA YANG CHOS DANG
MTHUN PA'I DPE LAS BSTAN PAR BYA BA YIN LA, KHYAB PAR RAB TU GRUB
PA'I GTAN TSIGS KYANG BSGRUB PAR BYA BA LOG NA LDOG PAR BSTAN PAR
BYA DGOS SO, ,DE BAS NA GDON MI ZA

BAR DE DPER NA, BUM PA DANG NAM MKHA' LTA BU'O ZHES BSTAN PAR BYA
BA YIN NO, ,DE LTAR CI'I PHYIR ZHE NA, GZHAN DU NA ZHES BYA BA
SMOS TE, GANG GI PHYIR GZHAN DU NA SPYI'I MTSAN NYID KYI NGO BO
MTHUN PA'I PHYOGS DAG LA YOD PA DANG MED PA JI SKAD SMOS PA'I
RNAM PA DAG

CES BYA BA MTHUN PA'I PHYOGS KHO NA LA YOD PAR NGES PA DANG MI
MTHUN PA'I PHYOGS LA MED PA KHO NAR NGES PA JI SKAD DU SMOS PA'I
RNAM PA DE DAG BSTAN PAR MI NUS SO, ,BYE BRAG GI MTSAN NYID BSTAN
NAS NI JI SKAD SMOS PA'I RNAM PA YOD PA DANG MED PA NYID BSTAN PA
YIN NO, ,BYE BRAG GI MTSAN NYID KYANG

GZHAN DU BSTAN PAR MI NUS TE, BSGRUB PAR BYA BA DE'I 'BRAS BU NI
DE'I 'BRAS BU STE DU BA'O, ,DE'I DNGOS PO NI DE'I 'BRAS BU NYID
DO, ,DE NYID NGES PA YIN TE, ,'DI LTAR ME LA DU BA NI DE'I 'BRAS
BU NYID DU NGES PA YIN NO, ,DE'I 'BRAS BU NYID DU NGES PA BYE
BRAG GI MTSAN NYID KYI NGO BO GANG

YIN PA DE NI GZHAN DU BSTAN PAR MI NUS SO, ,RANG BZHIN GYI RTAGS
NI BSGRUB PAR BYA BA'I RANG BZHIN GYI KHYAD PAR YIN PA'I BYE BRAG
GI MTSAN NYID KYI NGO BO YANG GZHAN DU BSTAN PAR MI NUS SO, ,'DI
LTAR RGYU DANG 'BRAS BU DANG, DE'I BDAG NYID KYIS DNGOS PO TSANG
BANG DANG BUM PA LAS SHES PAR

BYA BA YIN NO, ,DE BAS NA KHYAB PA SGRUB PAR BYED PA'I TSAD MAS
STON PAR NI CHOS DANG MTHUN PA'I DPE BSTAN PAR BYA BA YIN NO,
,DE'I 'BRAS BU NYID DU RAB TU BSGRUB PA LA NI RGYU'I DNGOS PO MED
PA YIN PAR RTOGS PAR BYA BA'I PHYIR CHOS DANG MI MTHUN PA'I DPE
BSTAN PA YIN NO, ,DE NYID KYI PHYIR GDON MI ZA BAR DNGOS PO

YANG MA YIN RGYU'I NGO BO MED NA 'BRAS BU'I NGO BO MED PA NI
DNGOS PO'AM DNGOS PO MA YIN PA YIN NO, ,DE LTAR NA DNGOS PO 'AM
DNGOS PO MED PA CHOS DANG MI MTHUN PA'I DPER 'DOD DO, ,DE BAS NA
DPE MED PA NI GTAN TSIGS KYI RJES SU 'GRO BA'AM LDOG PA BSTAN PAR
MI NUS SO, ,DE'I PHYIR NA GTAN

@87A *, ,TSIGS KYI TSUL BSHAD PA KHO NAS GTAN TSIGS LA KHYAB PA
SGRUB PAR BYED PA'I TSAD MA STON PAR BYED PA CHOS DANG MTHUN PA'I
DPE YIN LA, KHYAB PAR RAB TU BSGRUB PA'I GTAN TSIGS KYANG GRUB PA
MED NA MED PA GANG YIN PA BSTAN PA'I PHYIR CHOS DANG MI MTHUN
PA'I DPE BLANG BAR BYA

BA YIN NO ZHES BSTAN PA YIN NO, ,DON 'DI BSTAN NA DPE BSTAN PA
KHO NA YIN TE, KHYAB PA GRUB PA'I TSAD MA STON PA DANG LDOG PA
STON PA GRUB PA MED NA ME BLANG BAR BYA BA'I DON GANG YIN PA DE'I
DON BSTAN PA NA YANG DPE BSTAN PA YIN NO, ,'DI GA LAS SHE NA
BSHAD PA, GANG GI TSUL DE TZAM DU ZAD PA DE'I

DNGOS PO NI DE NYID DE BAS NA'O, ,DPE'I TSUL NI DE TZAM DU ZAD
DE, 'DI LTA STE, KHYAB PA SGRUB PAR BYED PA'I TSAD MAS STON PA
NYID CES BYA BA NI CHOS DANG MTHUN PA'I DPE YIN LA, KHYAB PA RAB
TU GRUB PA LA YANG BSGRUB PAR BYA BA LOG NA LDOG PA RAB TU STON
PA NYID YIN TE, DE YANG GTAN TSIGS

KYI NGO BO BSHAD PA KHO NAS BSHAD PA YIN PAS DE'I MTSAN NYID KYIS
CI ZHIG BYA, GTAN TSIGS KYI TSUL BSHAD PA LAS DPE'I DE KHO NA
NYID BSTAN PA 'DIS NI DPE'I NYES PA DPE LTAR SNANG BA YANG BSTAN
PA YIN TE, 'DI LTAR SNGAR BSHAD PA GRUB PAR BYA BA'I PHYIR DPE
BLANGS BA YIN YANG RANG GI 'BRAS BU SGRUB

PAR BYED MI NUS PA DE NI DPE'I NYES PA YIN NO ZHES SHUGS KYIS
BSTAN PA YIN NO, ,DPER NA ZHES BYA BAS NI DPE LTAR SNANG BA'I DPE
DGOD PA YIN TE, SGRA NI RTAG PA YIN TE ZHES BYA BA NI SGRA RTAG
PA NYID DU BSGRUB PAR BYA BA YIN NO, ,LUS CAN MA YIN PA'I PHYIR
ZHES BYA BA NI GTAN TSIGS SO, ,LAS DANG

RDUL PHRA RAB DANG BUM PA BZHIN NO ZHES BYA BA DE DAG NI CHOS
DANG MTHUN PA'I DPE BSTAN PA YIN NO, ,DE DAG KYANG BSGRUB PAR BYA
BA DANG, SGRUB PAR BYED PA'I CHOS DANG, GNYI GA MED PA'I DPE NYES
PA YIN NO, ,BSGRUB PAR BYA BA MED PA NI LAS TE, DE MI RTAG PA'I
PHYIR RO, ,SGRUB PAR BYED PA MED PA NI

RDUL PHRA RAB YIN TE, RDUL PHRA RAB RNAMS LUS CAN YIN PA'I PHYIR
RO, ,RDZAS THAMS CAD DU SONG BA MA YIN PA TSAD MA YOD PA NI LUS
CAN YIN LA, THAMS CAD DU SONG BA MA YIN PA DANG, RDZAS KYI RDUL
PHRA RAB NI BYE BRAG PA DAG RTAG PAR 'DOD DO, ,DE BAS NA BSGRUB
PAR BYA BA MED PA MA YIN NO, ,

@87B BUM PA NI GNYIS KA MED PA MA YIN TE, BUM PA MI RTAG PA YIN
PA'I PHYIR DANG LUS CAN YIN PA'I PHYIR RO, ,DE BZHIN DU GANG LA
BSGRUB PAR BYA BA'I CHOS LA THE TSOM ZA BA DE NI BSGRUB PAR BYA
BA'I CHOS LA THE TSOM ZA'O, ,DE LA SOGS PA GANG YIN PA DE DAG LA
DE SKAD CES BYA STE, BSGRUB PAR BYA BA'I CHOS LA

THE TSOM ZA BA DANG, SGRUB PAR BYED PA'I CHOS LA THE TSOM ZA BA
DAG GNYI GA LA THE TSOM ZA'O, ,DPER NA ZHES BYA BA NI DPE 'GOD PA
YIN TE, 'DOD CHAGS LA SOGS PA DANG LDAN PA YIN TE ZHES BYA BA NI
BSGRUB PAR BYA BA'O, ,SMRA BA'I PHYIR ZHES BYA BA NI GTAN TSIGS
SO, ,LAM PO CHE'I MI BZHIN

NO ZHES BYA BA'I DPE LA NI 'DOD CHAGS LA SOGS PA DANG LDAN PA
NYID LA THE TSOM ZA BA YIN NO, ,'DI NI 'CHI BA'I CHOS DANG LDAN
PA YIN PAS 'CHI BA'I CHOS CAN YIN PA NI BSGRUB PAR BYA BA'O, ,MI
'DI NI ZHES BYA BA NI CHOS CAN YIN NO, ,'DOD CHAGS LA SOGS PA
DANG LDAN PA'I PHYIR ZHES BYA BA NI

GTAN TSIGS TE, LAM PO CHE'I MI BZHIN NO ZHES BYA BA NI DPE LA YOD
PA THE TSOM ZA BA YIN LA, BSGRUB PAR BYA BA 'CHI BA'I CHOS CAN DU
NGES PA YIN NO, ,THAMS CAD MKHYEN PA MA YIN TE ZHES BYA BA THAMS
CAD MKHYEN PA MA YIN PA NYID NI BSGRUB PAR BYA BA'O, ,'DOD CHAGS
LA SOGS PA

DANG LDAN PA'I PHYIR ZHES BYA BA NI GTAN TSIGS TE, DE GNYI GA
YANG LAM PO CHE'I MI'I DPE LAS THAMS CAD MKHYEN PA NYID DANG,
'DOD CHAGS LA SOGS PA DANG MI LDAN PA YANG YOD PAS THE TSOM ZA BA
YIN NO, ,DE BZHIN DU RJES SU 'GRO BA MED PA ZHES BYA BA NI DPE
GANG LA BSGRUB PAR BYA BA DANG, SGRUB

PAR BYED PA GNYIS SRID PA TZAM DU SNANG BA LA, SGRUB PAR BYED PAS
KHYAB PA MA YIN PA'I GTAN TSIGS DE NI RJES SU 'GRO BA MED PA ZHES
BYA'O, ,RJES SU 'GO BA RAB TU MA BSTAN PA NI DPE GANG LA RJES SU
'GRO BA YOD KYANG SMRA BA POS MA BSTAN PA DE NI RJES SU 'GRO BA
MA BSTAN PA YIN NO, ,DPER NA ZHES

BYA BA NI RJES SU 'GRO BA MED PA'I DPE DGOD PA YIN NO, ,GANG
SMRAS PA DE NI ZHES BYA BAS SMRAS PA NYID RJES SU BRJOD NAS 'DOD
CHAGS LA SOGS PA DANG LDAN PA NYID BSGRUB PAR BYA BA'O, ,DE BAS
NA SMRA BA NYID 'DOD CHAGS LA SOGS PA DANG LDAN PA NGES PA NA
KHYAB PA BSTAN PA YIN NO, ,'DOD PA'I MI

@88A *, ,BZHIN NO ZHES BYA BA LA 'DOD PA'I SGRAS SLAR RGOL BA
YANG GZUNG BAR BYA'O, ,DES NA 'DOD PA'I MI LA SMRA BA NYID DANG,
'DOD CHAGS LA SOGS PA DANG LDAN PA GNYIS YOD PA TZAM DU NI GRUB
NA KHYAB PA MA GRUB STE, DES NA RJES SU 'GRO BA MED PA'I DPE YIN
NO, ,SGRA MI RTAG

PA STE ZHES BYA BA NI MI RTAG PA NYID NI BSGRUB PAR BYA BA'O,
,BYAS PA'I PHYIR ZHES BYA BA NI GTAN TSIGS GO, ,BUM PA BZHIN NO
ZHES BYA BA NI DPE 'DI LA RJES SU 'GRO BA MA BSTAN PA YIN NO,
,'DIR BYAS PA NYID DU BUM PA DANG SGRA 'DRA MOD KYI, 'ON KYANG MI
RTAG PA'I SGO NAS 'DRA BAR MI RTOGS PAR MI NUS

TE; HA CANG THAL BAR 'GYUR BA'I PHYIR RO, ,CI STE BYAS PA NYID MI
RTAG PA'I NGO BO YIN PAR SHES PAR GYUR NA NI DE LTA NA NI BYAS PA
YIN PA'I PHYIR MI RTAG PAR RTOGS PAR 'GYUR TE, DE BAS NA GANG
BYAS PA DE NI MI RTAG PA YIN NO ZHES BYA BA NYID MI RTAG PA NYID
LA SOGS PA BRJOD NAS NGES BA BSGRUB PA'I

PHYIR RJES SU 'GRO BA'I TSIG GI DON RTOGS PAR BYA BA'I YUL DPER
BLANGS PA YIN LA, DON DE YANG RJES SU 'GRO BA BSTAN PA NYID YIN
NO, ,'DIS NI RJES SU 'GRO BA'I TSIG MA SMRAS PA KHO NAR DPER
BLANGS PA YIN NO, ,'DI 'DRA BA NI CHOS DANG MTHUN PA TZAM KHO NAR
NYE BAR SBYAR BA YIN LA, CHOS DANG

MTHUN PAS NI BSGRUB PAR BYA BA MI 'GRUB BO, ,DE BAS NA RJES SU
'GRO BA'I DON DANG LDAN PA DPE YIN LA, DON DE YANG 'DIR MA BLANGS
LA, CHOS DANG MTHUN PA'I DON BLANGS PA NYE BAR MKHO BA MA YIN TE,
DE BAS 'DI SMRA BA POS NYES PA'I PHYIR DPE'I NYES PA YIN NO,
,SMRA BA POS NI 'DIR GZHAN LA

KHONG DU CHUD PAR BYA BA YIN NO, ,DE BAS NA CI STE DNGOS PO LA
SKYON MED MOD KYI, 'ON KYANG SMRA BA POS NYES PAR BSTAN PA YIN
PAS NYES PA NYID YIN NO, ,DE BZHIN DU DPE GANG LAS RJES SU 'GRO
BA PHYIN CI LOG YOD PA DE LA DE SKAD CES BYA'O, ,GANG MI RTAG PA
DE NI BYAS PA'O ZHES BYA BA NI DE NYID KYI DPE

DGOD PA BYAS PA NYID KYI DPE RTAG PA NGES PAR NI DPE BSTAN PAR
BYA BA YIN TE, DE LTA NA NI BYAS PA'I PHYIR MI RTAG PA KHONG DU
CHUD PAR 'GYUR BA ZHIG NA 'DIR NI MI RTAG PA LA BYAS PA NYID NGES
PAR YOD PAR BSTAN PAS BYAS PA NYID DU MI RTAG PA LA NGES PA KHO
NA YIN NO, ,DE BAS NA BYAS PA NYID MI RTAG PA NYID

@88B LA NGES PAR YOD PA MA YIN PAR BSTAN PA CI 'DRA BA DE 'DRA
BAS NI MI RTAG PA KHONG DU CHUD PA MED DO, ,DE LTAR GANG MI RTAG
PA ZHES BYA BAS MI RTAG PA RJES SU BRJOD NAS, DA NI BYAS PA PO
ZHES BYA BAS BYAS PA NYID BSGRUB PA'O, ,DE BAS NA MI RTAG PA NYID
BYAS PA LA NGES PAR YOD PAR BSTAN

GYI, BYAS PA NYID NI MI RTAG PA LA MA BSTAN TO, ,DE LTAR DPER NA
MI RTAG PA NYID NI BRTZAL MA THAG TU BYUNG BA NYID LA NGES PAR
YOD PA MA YIN PAS BRTZAL MA THAG TU BYUNG BA NYID RTOGS PAR BYED
PA MA YIN PA DE BZHIN DU BYAS PA NYID LAS MI RTAG PA NYID KHONG
DU CHUD PAR MI 'GYUR TE, MI RTAG PA YIN PA'I PHYIR

BYAS PA NYID YIN PAR 'GYUR RO, ,BYAS PA NYID NI DNGOS PO GNAS
PA'I MI RTAG PA NYID LA NGES PAR YOD PA YIN MOD KYI, 'ON KYANG
SMRA BAS NGES PAR YOD PA MA YIN PAR BSTAN PA DE BAS NA RANG SKYON
CAN MA YIN YANG SMRA BAS NYES BA'I PHYIR SKYON YIN NO, ,DE BAS NA
RJES SU 'GRO BA PHYIN CI LOG KYANG RJES SU

DPAG PA LA SMRA BA PO'I NYES PA LAS YIN GYI, DNGOS PO'I NI MA YIN
TE, GZHAN GYI DON GYI RJES SU DPAG PA LA NI SMRA BA PO NYES PA
YANG BSAM PAR BYED PA YIN PA'I PHYIR RO, ,CHOS MTHUN PA'I DPE'I
NYES PA RNAM PA DGU BSTAN NAS CHOS MI MTHUN PA'I DPE'I NYES PA
RNAM PA DGU BSTAN PA'I PHYIR SMRAS

PA; SGRA RTAG PA NYID DU BSGRUB PAR BYA ZHING LUS CAN MA YIN PA
GTAN TSIGS SU BYA BA LA, CHOS MI MTHUN PA'I DPE RDUL PHRA RAB NI
BSGRUB PAR BYA BA LDOG PA MED PA YIN TE, RDUL PHRA RAB RNAMS NI
RTAG PA'I PHYIR RO, ,LAS KYI SGRUB PAR BYED PA'I LDOG PA MED PA
YIN TE, LAS RNAMS LUS CAN MA YIN PA'I

PHYIR RO; ,NAM MKHA' NI GNYI GA LOG PA MED PA YIN TE, RTAG PA YIN
PA'I PHYIR DANG, LUS CAN MA YIN PA'I PHYIR RO, ,BSGRUB PAR BYA BA
LA SOGS PA GANG DAG YIN PA DE DAG BSGRUB PAR BYA BA LA SOGS PA
STE, BSGRUB PAR BYA BA DANG, SGRUB PAR BYED PA GNYI GA'O, ,DE DAG
LDOG PA YOD PA MA

YIN PA STE, DE GANG DAG LA YOD PA DE DAG NI BSGRUB PAR BYA BA LA
SOGS PA LDOG PA MED PA CAN NO, ,DE'I DPE BSTAN ZIN TO, ,DPE GZHAN
YANG BSTAN PA'I PHYIR DE BZHIN DU ZHES BYA BA SMOS TE, BSGRUB PAR
BYA BA LDOG PA NI BSGRUB PAR BYA BA LDOG PA STE, GANG DU BSGRUB
PAR BYA BA LDOG PA LA THE TSOM

@89A *, ,ZA BA DE NI BSGRUB PAR BYA BA LDOG PA LA THE TSOM ZA BA
YIN NO, ,DE LA SOGS PA GANG DAG YIN PA DE LA DE SKAD CES BYA'O,
,BSGRUB PAR BYA BA LDOG PA LA THE TSOM ZA BA'I DPER BYA BA'I
PHYIR, DPER NA ZHES BYA BA SMOS TE, THAMS CAD MKHYEN PA MA YIN NO
ZHES BYA BA NI BSGRUB PAR

BYA BA GCIG GO, ,YID CHES PA MA YIN NO ZHES BYA BA NYES PA MA ZAD
DO ZHES BYA BA BSGRUB PAR BYA BA GNYIS PA'O, ,SER SKYA LA SOGS PA
ZHES BYA BA NI CHOS CAN NO, ,THAMS CAD MKHYEN PA DANG 'DOD CHAGS
DANG BRAL BA'I ZHES BYA BA LA SOGS PA NI GTAN TSIGS YIN TE, THAMS
CAD MKHYEN PA DANG YID

CHES PA DE GNYIS KYI RTAGS SU GYUR PA'I TSAD MA PHUL DU PHYIN PA
NI RTAGS KYI BDAG NYID TSAD MA'I BYE BRAG GO, ,GANG LA YANG THAMS
CAD MKHYEN PA DANG YID CHES PA'I RTAGS SU GYUR PA TSAD MA PHUL DU
PHYIN PA YOD PA BSTAN PA DE LA DE SKAD CES BYA'O, ,DE 'DRA BA'I
BSTAN PA GANG DAG GI DNGOS PO NI DE

NYID DE BAS NA'O, ,TSAD MA PHUL DU PHYIN PA NI 'DIR SKAD MA'I
SHES PA'I MAN NGAG LA BSAMS TE, SER SKYA LA SOGS PA CI STE THAMS
CAD MKHYEN PA'AM YID CHES PA YIN NA NI DE'I TSE SKAR MA SHES PA
LA SOGS PA YANG CI'I PHYIR MA BSTAN, MA BSTAN PA DE BAS NA THAMS
CAD MKHYEN PA'AM, YID

CHES PA MA YIN NO, ,TSAD MA 'DIR NI CHOS MI MTHUN PA'I DPE NI,
GNAG ZHIG THAMS CAD MKHYEN PA'AM YID CHES PA DE NI SKAR MA SHES
PA LA SOGS PA THAMS CAD MKHYEN PA'AM YID CHES PA'I RTAGS SU GYUR
PAR BSTAN TE, DPER NA KHYU MCHOG DANG LDONG RIS DANG DE SMRA BA
GANG YIN PA KHYU MCHOG DANG LDONG

RIS LA SOGS PA STE, NAM MKHA'I GOS CAN LA SOGS PA'I STON PA NI
THAMS CAD MKHYEN PA DANG YID CHES PA YIN NO, ,DE LA 'DIR CHOS
DANG MI MTHUN PA'I DPE KHYU MCHOG DANG LDONG RIS LA SOGS PA NI
THAMS CAD MKHYEN PA MA YIN PA DANG YID CHES PA MA YIN PA NYID
LDOG PA THE TSOM ZA BA YIN TE, 'DI

LTAR SKAR MA SHES PA YANG STON LA, THAMS CAD MKHYEN PA YANG MA
YIN PA'AM YID CHES PA MA YIN PAR 'GYUR MOD, 'DI LA 'GAL BA CI
YOD, SHES PA 'DI NI LTAS CAN 'KHRUL PA YIN TE, THAMS CAD MKHYEN
PA NYID RJES SU DPOG PAR BYED PAR MI RUNG NGO, GANG DU BSGRUB PAR
BYA BA LDOG PA LA THE TSOM ZA

@89B BA YOD PA DE LA DE SKAD CES BYA'O, ,DPER NA ZHES BYA BA NI
DE'I DPE'O, ,NGES BRNGOD KYI RIG BYED DANG SNYAN DANG GAS KYI RIG
BYED DANG, MCHOD SBYIN CAN RNAMS KYI RIG BYED GSUM NI GSUM STE,
DE RTOGS PA NI GSUM RIG PA'O, ,BRJOD PAR 'DOD PA'I SER SKYA LA
SOGS PA GANG LA DES GZUNG BAR BYA BA MA

YIN PA'I TSIG YOD PA STE, BSGRUB PAR BYA BA'O, ,'DOD CHAGS LA
SOGS PA DANG LDAN PA'I PHYIR RO ZHES BYA BA NI GTAN TSIGS SO,
,'DIS CHOS MI MTHUN PA'I DPES GANG LA BSGRUB PAR BYA BA MED PAS
KHYAB PA STON PA DE NI CHOS MI MTHUN PA'I DPE YIN NO, ,GANG DAG
YIN PA GZUNG BAR BYA BA YOD PA DE

NI TSIG GZUNG BAR BYA BA ZHES BYA BA STE, BSGRUB PAR BYA BA LA
LOG PAR RJES SU BRJOD NAS, DE NI 'DOD CHAGS LA SOGS PA DANG MI
LDAN PA STE ZHES BYA BAS NI SGRUB PAR BYED PA MED PA SGRUB PA'O,
,GOO TA MA LA SOGS PA GANG DAG YIN PA DE LA 'DI SKAD CES BYA STE,
DRANG SRONG YID CHES BYUNG BA LA SOGS

PA CHOS KYI BSTAN BCOS DRAN PA DE DAG NI BYED PA PO YIN TE, GSUM
RIG PA'I BRAM ZHES TSIG GZUNG BAR BYA ZHING BSTAN BCOS BYED PA
YANG YIN TE, 'DOD CHAGS DANG BRAL BA YANG DE YIN NO ZHES BYA BA
GOO TA MA LA SOGS PA'I CHOS CAN NI LDOG PA'I YUL YIN NO, ,GOO TA
MA LA SOGS PA LAS SGRUB

PA'I CHOS DANG 'DOD CHAGS LA SOGS PA DANG LDAN PA LDOG PA LA THE
TSOM ZA BA YIN TE, DE DAG GIS TSIG GZUNG BAR BYED PA YIN ZHING
GSUM RIG PA YIN YANG 'ON KYANG CI DE DAG CI 'DOD DANG BCAS PA YIN
NAM, 'ON TE 'DOD CHAGS DANG BRAL BA YIN ZHES THE TSOM ZA'O, ,GANG
LA GNYI GA LDOG PA LA

THE TSOM ZA BA YOD PA DE LA DE SKAD CES BYA'O, ,DPER NA ZHES BYA
BA NI DPE'O, ,'DOD CHAGS DANG BRAL BA MA YIN NO ZHES BYA BA 'DOD
CHAGS DANG LDAN PA NYID NI BSGRUB PAR BYA BA'O, ,SER SKYA LA SOGS
PA NI CHOS CAN NO, ,YONGS SU 'DZIN PA NI THOB PA THOG MA KHO NA
BDAG GIR BYED PA'O, ,BDAG

GIR BYAS PA'I RJES LA ZHEN PA'I SER SKYA GANG YIN PA DE NI KUN DU
'DZIN PA STE, YONGS SU 'DZIN CING KUN DU 'DZIN PA DE GNYIS DANG
LNGA PA'I PHYIR RO, ,SER SKYA LA SOGS PA THOB PA RNAMS BDAG GIR
BYED PA LA, BDAG GIR BYAS PA RNAMS MI GTONG BAS DE 'DOD CHAGS LA
SOGS PA DANG LDAN

@90A *, ,PAR MNGON NO, ,TSAD MA 'DI CHOS DANG MI MTHUN PA'I DPE
NI GANG DU BSGRUB PAR BYA BA MED NA SGRUB PAR BYED PA MED PAR
BSTAN PAR BYA STE, GANG ZHIG 'DOD CHAGS DANG BRAL BA DE NI BSGRUB
PAR BYA BA MED PAR RJES SU BRJOD NAS, DE NI YONGS SU 'DZIN PA
DANG KUN DU

'DZIN PA MED DE ZHES BYA BA NI SGRUB PAR BYED PA MED PAR SGRUB
PA'O, ,DPER NA KHYU MCHOG LA SOGS PA LTA BU STE ZHES BYA BA NI
DPE'O, ,BSGRUB PAR BYA BA STE, 'DOD CHAGS DANG BRAL BA MA YIN PA
NYID DANG, SGRUB PAR BYED PA STE, YONGS SU 'DZIN PA DANG, KUN DU
'DZIN PA DANG, KHYU MCHOG

LA SOGS PA'I DPE DE DAG LAS LDOG PA LA THE TSOM ZA BA YIN TE,
KHYU MCHOG LA SOGS PA NI YONGS SU 'DZIN CING KUN DU 'DZIN PA DANG
MI LDAN PAR YANG THE TSOM ZA BA YIN LA, 'DOD CHAGS DANG BRAL BA
YANG THE TSOM ZA BA YIN TE, KHYED KYI GZHUNG GIS 'DOD CHAGS DANG
BRAL BA DANG,

YONGS SU 'DZIN PA MED PAR 'BYUNG MOD KYI, 'ON KYANG THE TSOM ZA
BA KHO NA YIN NO, ,GZHAN YANG DPE GSUM PA BSTAN PA'I PHYIR, GANG
LA LDOG PA MED PA DE NI LDOG PA MED PA'O, ,'DOD CHAGS DANG BRAL
BA MA YIN NO ZHES BYA BA 'DOD CHAGS LA SOGS PA DANG LDAN PA NYID
NI BSGRUB PAR BYA BA'O, ,

SMRA BA'I PHYIR ZHES BYA BA NI GTAN TSIGS SO, ,'DIR LDOG PA BSTAN
PA NI GANG LA 'DOD CHAGS DANG MA BRAL BA NYID MED PA ZHES BYA BAS
BSGRUB PAR BYA BA MED PAR RJES SU BRJOD NA DE NI SMRA BA MA YIN
TE ZHES BYA BA NI BSGRUB PAR BYA BA MED PA SGRUB STE, DE BAS NA
SGRUB PAR BYED PA MED PAS NI BSGRUB PAR

BYA BA MED PA LA KHYAB PA BSTAN TO, ,RDO'I DUM BU BZHIN NO ZHES
BYA BA NI DPE'I, ,'DI JI LTAR LDOG PA MED PA YIN ZHE NA, RDO'I
DUM BU LAS JI TZAM GNYI GA LDOG PA DE'I PHYIR RO, ,CI GAL TE
RDO'I DUM BU LAS 'DOD CHAGS DANG BCAS PA NYID DANG SMRA BA NYID
GNYI GA LOG PA YIN MOD KYI,

'ON KYANG KHYAB PA LDOG PA GANG YIN PA DE MA GRUB PA'I PHYIR 'DI
NI LDOG PA MED PA YIN NO, ,KHYAB PA YANG CI 'DRA BA ZHIG CE NA,
'DOD CHAGS DANG BRAL BA THAMS CAD CES BYA BA SMOS TE, BSGRUB PAR
BYA BA MED PAR BRJOD NAS SMRA BA MA YIN NO ZHES BYA BAS SGRUB PAR
BYED PA MED PAR STON PA YIN NO, ,

@90B DE BAS NA BSGRUB PAR BYA BA MED PA NI SGRUB PAR BYED PA MED
PA LAS NGES PAR BSTAN PA YIN TE, 'DI 'DRA BA NI KHYAB PA YIN NO,
,DES NA LDOG PA DE MA GRUB PA'I DON 'DI GRUB PAR BYA BA'I PHYIR
DPE YIN NA, DE NI RANG GI BYA BA MI BYED PA'I PHYIR DPE'I NYES PA
YIN NO, ,GANG DU LDOG PA RAB TU MA BSTAN

PA DE LA DE SKAD CES BYA'O, ,SGRA MI RTAG STE ZHES BYA BA NI MI
RTAG PA NYID NI BSGRUB PAR BYA BA'O, ,BYAS PA'I PHYIR ZHES BYA BA
NI GTAN TSIGS SO, ,NAM MKHA' BZHIN NO ZHES BYA BA NI CHOS DANG MI
MTHUN PA'I DPE YIN NO, ,'DIR GZHAN GYI DON GYI RJES SU DPAG PA'I
TSE GZHAN LA DON DE KHONG DU CHUD

PAR BYA BA YIN LA, DE RANG DAG TU ZIN KYANG CI STE PHA ROL POS MA
DAG PAR BRJOD PA STE, DE NI JI LTAR BRJOD PA DE LTAR NI RIGS PA
MA YIN LA, JI LTAR RIGS PA DE LTAR NI MA BRJOD KYI GTAN TSIGS NI
BRJOD DE, DE BAS NA GZHAN GYI RJES SU DPAG PA LA SMRAS PAS NYAS
PA'I PHYIR GTAN TSIGS

SAM DPE'I NYES PA YANG YIN NO, ,'DRA BA DANG MI 'DRA BA LAS
BSGRUB PAR BYA BA KHONG DU CHUD PA MA YIN MOD KYI, 'ON KYANG
BSGRUB PAR BYA BA NGES PA'I GTAN TSIGS YIN NO, ,DE BAS NA BSGRUB
PAR BYA BA NGES PA'I GTAN TSIGS NI RJES SU 'GRO BA LDOG PA'I TSIG
GIS BRJOD PAR BYA'O, ,DE

LTAR MA YIN NA KHONG DU CHUD PAR BYED PA'I SMRAS PA MA YIN NO,
,DE DE BZHIN DU BSTAN PA NI DPE'I SGO NAS BSTAN PAR BYA'O, ,DE
BAS NA DPE ZHES BYA BA NI RJES SU 'GRO BA DANG LDOG PA'I TSIG GI
DON BSTAN PA YIN NO, ,'DIR NI LDOG PA'I TSIG MA SBYAR BAS DE BAS
NA CHOS DAN MI MTHUN PA'I DPE SMRAS PA,

MI 'DRA BA TZAM GYI SGO NAS GRUB PAR BYED PA BSTAN PA DE LTA BU
NI SGRUB PAR BYED PA MA YIN NO, ,LDOG PA YUL GYI SGO NAS NI SGRUB
PAR BYED PA YIN LA, DE BZHIN DU NI MA BSTAN TO, ,DE BAS NA LDOG
PA BSTAN PA YIN TE, SMRA BA PO'I SKYON GYIS NYES PA YIN NO, ,GANG
GI TSE BSGRUB PAR BYA BA YIN PA DE'I TSE

BSGRUB PAR BYA BA MED PA SGRUB PAR BYED PA MED PA LA NGES PA NI
LDOG PA'I TSIG LAS BSTAN PAR BYA BA YIN NO, ,DE LTAR NA NI GTAN
TSIGS LAS BSGRUB PAR BYA BA'I NGES PA BSTAN PA YIN NO, ,CI STE
BSGRUB PAR BYA BA MED PA NI SGRUB PAR BYED PA MED PA LA NGES PA
YIN PAR MA BSTAN NA NI SGRUB PAR BYED PA YOD

@91A *, ,DU ZIN KYANG BSGRUB PAR BYA BA MED PA YIN PAR SRID PAR
'GYUR RO, ,DE LTA NA NI SGRUB PAR BYED PA LA BSGRUB PAR BYA BA
NGES PA YIN PAR GRAGS PAR MI 'GYUR RO, ,DE BAS NA BSGRUB PAR BYA
BA MED PA NI SGRUB PAR BYED PA MED PA LA NGES PA YIN PAR BRJOD
PAR BYA DGOS SO, ,LDOG PA

PHYIN CI LOG NI SGRUB PAR BYED PA MED PA LA NGES PAR BSTAN GYI,
BSGRUB PAR BYA BA MED PA NI SGRUB PAR BYED PA MED PA NGES PA YIN
PAR MA BSTAN NO, ,'DI LTAR GANG MA BYAS PA ZHES BYA BAS SGRUB PAR
BYED PA MED PA RJES SU BRJOD NAS, DE NI RTAG PA STE ZHES BYA BAS
BSGRUB PAR BYA BA MED PA BSTAN TO,

DE BAS NA DON 'DI YIN TE, MA BYAS PA NI RTAG PA KHO NA YIN LA, DE
LTA YIN GYI MA BYAS PA NYID NI RTAG PA NYID BSGRUB PAR BYA BA MED
PA LA NGES PA YIN PA BSTAN GYI, RTAG PA NYID SGRUB PAR BYED PA
MED PA LA MA YIN NO, ,DE BAS NA BSGRUB PAR BYA BA NGES PA'I GTAN
TSIGS LDOG PA'I TSIG SMRAS PA YIN

NO; ,DE LTA BU LDOG PA'I PHYIN CI LOG KYANG SMRA BA POS NYES PA'I
PHYIR NYES PA YIN NO, ,DPE'I SKYON GYI DPE BSTAN NAS, NYES PA
NYID KYI RGYU BSTAN PA'I PHYIR, DPE LTAR SNANG BA DAG GIS ZHES
BYA BA SMOS TE, BSGRUB PAR BYA BA NGES PA'I GTAN TSIGS BSTAN PAR
BYA BA'I PHYIR DPE BRJOD PAR BYA BA YIN

NA, DE DAG GIS NI GTAN TSIGS SPYI'I MTSAN NYID GANG YIN PA MTHUN
PA'I PHYOGS NYID LA YOD PA DANG MI MTHUN PA'I PHYOGS THAMS CAD LA
MED PA DE NGES PAR BSTAN MI NUS SO, ,SPYI'I MTSAN NYID NI BYE
BRAG RTOGS PA NYID KYIS KHONG DU CHUD PAR BYA BA YIN, RANG GI NI
MA YIN NAM ZHE NA, BYE BRAG GI

MTSAN NYID CES BYA BA SMOS TE, CI STE BYE BRAG GI MTSAN NYID
KHONG DU CHUD PAR NUS PA NI CI'I MTSAN NYID KYANG RTOGS PAR 'GYUR
NA, BYE BRAG GI MTSAN NYID KYANG DE DAG GIS RTOGS PAR MI NUS SO,
,DE BAS NA DON GYI DBANG GI SHUGS KYIS DE DAG GSAL BAR RIG PAR
BYA STE, BSGRUB PAR

BYA BA NGES PA'I SGRUB PAR BYED PA GRAGS PA BLANG BAR BYA BA YIN
NA, DE MI NUS PA'I PHYIR NYES PA YIN TE, RANG GI BYA BA MI BYED
PA'I PHYIR RO, ,NUS PA 'DI TZAM GYIS SGRUB PAR BYED PA MED PAR
SMRAS ZIN TO, ,SUN 'BYIN PA BSTAN PA'I PHYIR, SUN 'BYIN PA LTA BA
NI MA TSANG BA NYID LA SOGS

@91B PA'I SMRAS PA ZHES BYA BA SMOS TE, SMRAS PA 'DIS BRJOD PAR
BYA BA'I PHYIR TSIG LA SMRAS PA ZHES BYA'O, ,MA TSANG BA NYID LA
SOGS PA'I TSIG SUN 'BYIN PA YIN PAR BSHAD PA'I PHYIR, GANG SNGAR
ZHES BYA BA SMOS TE, MA TSANG BA DANG, MA GRUB PA DANG, 'GAL BA
DANG, MA NGES PA BSTAN PA

DE DAG BRJOD PA'I TSIG GANG YIN PA DE DAG NI SUN 'BYIN PA YIN NO,
,MA TSANG BA NYID LA SOGS PA'I PHYIN CI LOG TU SGRUB PAR MI BYED
PA MA YIN NAM, DE JI LTAR SUN 'BYIN PA YIN ZHE NA, SMRAS PA MA
TSANG BA NYID LA SOGS PA'I PHA ROL PO'I 'DOD PA YANG YIN LA, DON
KYANG YIN PA DES NGES PAR

GRUB PA LA GEGS BYED PA'I PHYIR RO, ,'GAL BA BZHIN DU GDON MI ZA
BAR PHYIN CI LOG TU BSGRUB PA KHO NA'I PHYIR SUN 'BYIN PA YANG MA
YIN GYI, 'ON KYANG PHA ROL PO'I 'DOD PA NGES PA LA GEGS BYED PA'I
PHYIR RAM, NGES PA MED PAR BYED PA YANG YIN TE, NGES PA PHYIN CI
LOG TU GRUB PA NYID

KYANG YOD DO, ,SUN 'BYIN PA SMRAS ZIN TO, ,SUN 'BYIN PA LTAR
SNANG BA NI SUN 'BYIN PA BZHIN DU SNANG BAS NA SUN 'BYIN PA LTAR
SNANG BA'O, ,DE DAG KYANG GANG ZHE NA, LTAG CHOD DO ZHES BYA
BA'O, ,LTAG CHOD KYI SGRA NI LAN DANG 'DRA BA LA LTAG CHOD CES
BYA BA STE, LAN GYI GNAS SU RAB TU SBYAR

BA'I PHYIR LAN DANG 'DRA BA NI LTAG CHOD YIN NO, ,LAN DANG 'DRA
BA DE NYID LAN GYI GNAS SU RAB TU SBYAR BA NYID DU BSTAN PA'I
PHYIR, YANG DAG PA MA YIN PA MI BDEN PA'I SKYON BRJOD PA ZHES BYA
BA SMOS TE, TSIG 'DIS BRJOD PAS NA BRJOD PA'O, ,DE NI LAN YIN TE,
LAN DANG 'DRA BA'I LTAG CHOD NI LTAG

CHOD RNAMS YIN NO, ,RIGS PA'I THIGS PA'I TSIG GI DNGOS PO CUNG
ZAD BSHAD PA YIS, ,ZLA NYI LTA BU'I DGE BA DRI MED BDAG GIS GANG
THOB PA, ,YE SHES CHOS MCHOG GANG YIN RGA MED GO 'PHANG 'THOB
GYUR NAS, ,DE PHYIR BDAG NI 'GRO LA PHAN PA 'BA' ZHIG BYED PAR
SHOG, ,MKHAS PA RNAMS KYIS YONGS

RTZIS NA; ,TSIG BCAD RNAMS NI TSIG STONG DANG, ,DE BZHIN BRGYA
PHRAG BZHI DAG DANG, ,BDUN CU RTZA BDUN RAB TU LDAN, ,RIGS PA'I
THIGS PA ZHES BYA BA'I RAB TU BYED PA'I RGYA CHER 'GREL PA SLOB
DPON CHOS MCHOG GIS MDZAD PA RDZOGS SO,, ,,RGYA GAR GYI MKHAN PO
DZNY'A NA

@92A *, ,GARBHA DANG, ZHU CHEN GYI LO TZ'A BA DGE SLONG DHARMA
A'A LO KAS BSGYUR CING ZHUS TE GTAN LA PHAB PA, RGYA GAR GYI
MKHAN PO SU MA TI K'I RTI DANG, BOD KYI LO TZ'A BA DGE SLONG BLO
LDAN SHES RAB KYIS SLAD KYI YUL DBUS KYI DPE DANG GTUGS TE LEGS
PAR BSGYUR CING ZHUS

TE GTAN LA PHAB PA'O,,