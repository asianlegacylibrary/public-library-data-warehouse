@336B #, ,RGYA
GAR SKAD DU, TARKA BH'A sh'A, BOD SKAD DU, RTOG GE'I

SKAD, SANGS RGYAS LA PHYAG 'TSAL LO, ,BLA MA 'JIG RTEN DBANG BTUD
NAS, ,BYIS PA YID GZHUNGS CHUNG BA RNAMS, ,CHOS KYI GRAGS PA'I
LUGS MNYAN PHYIR, ,RTOG GE'I SKAD NI RAB GSAL BYA, ,'DIR RTOG PA
SNGON DU GTONG BA DON DU GNYER BA'I SKYE BO RNAMS, SKYES BU'I DON

THAMS CAD 'GRUB PA'I RGYU MTSAN TSAD MA'I RJES SU 'BRANG BAS DANG
POR TSAD MA GTAN LA DBAB PAR BYA'O, ,TSAD MA NI YANG DAG PA'I
SHES PA SNGAR MA RTOGS PA'I SPYOD YUL CAN NO, ,'DIS DON 'JAL BAS
NA TSAD MA YIN LA DE NYID YANG DAG PA'I SHES PA STE THE TSOM DANG
PHYIN CI LOG GI SKYON DANG BRAL

BA NYID KYI PHYIR RO, ,SLU BA MED PA'I SHES PA NI 'JIG RTEN NA
YANG DAG PA'I SHES PAR BRJOD LA, THE TSOM DANG PHYIN CI LOG GI
SHES PA DAG LA MI SLU BA NYID YOD PA YANG MA YIN TE SHING SKAM
MAM MI YIN SNYAM PA'I SHES PA DANG, SMIG RGYU LA CHU'I RNAM PAR
SHES PA BZHIN NO, ,DE'I SPYOD YUL

SNGAR MED PA YIN PAS SNGAR MA RTOGS PA'I SPYOD YUL CAN NO, ,SPYOD
YUL NI YUL DE BUM PA LA SOGS PA YIN LA, ,DE LAS SKYES PA DE'I DON
THOB PAR RUNG BA'I SHES PA NI TSAD MA'O, ,'O NA GAL TE SHES PA
BYED PA PO DANG SKYES BU SBYAR BAR BYA BA DANG DON LAS SU GYUR PA
GANG GI TSE YAN THOB

PAR MI BYED NA, DE THOB PAR BYED PA PO MA YI PA NYID KYI PHYIR JI
LTAR TSAD MA YIN ZHE NA, BRJOD PAR BYA STE SHES PAS SKYES BU
MGRIN PA NAS BKUG PA'I TSUL DU STOBS KYIS DON LA RAB TU GZHUG PAR
BYA BA MA YIN GYI, 'ON KYANG JI LTA BUR GYUR PA 'DI DNGOS PO'I
RANG BZHIN TE, RNAM PA GZHAN DU

@337A *, ,NI MA YIN NO ZHES PA'I RNAM PA 'DIS NGES PA BSKYED PAR
BYA BA MA YIN ZHING DE GAL TE DES BYAS NA DE TZAM NYID DE'I TSAD
MA YIN PAS 'GAL BA MED LA SKYES BU NI DE LA DGOS PA'I DBANG LAS
'JUG PA NYID DE DGOS PA MED NA MI 'JUG PA NYID DO, ,DON YANG RNAL
'BYOR PA DANG

SHA ZA LA SOGS PA NYID KYIS BSGRIBS PA NYID DE, SHES PA LA NI
RING BA CI ZHIG YOD, 'O NA MI SLU BA NYID KYIS SHES PA TSAD MA
YIN LA MI SLU BA NYID KYANG MTHONG BA'I DON THOB PAR BYED PA LAS
YIN NA, GANG MTHONG BA DE THOB PAR BYED PA YANG MA YIN TE, SKAD
CIG MA NYID KYI PHYIR RO, ,GANG

GZUGS MTHONG LA REG BYA THOB PAR BYED NA NI DE'I PHYIR GZHAN
MTHONG ZHIG GZHAN THOB PAR BYED PAS RTOGS PA MA YIN PA 'THOB PAR
BYED PA'I PHYIR JI LTAR TSAD MA NYID DU 'GYUR ZHE NA, MA YIN TE,
DNGOS POR NA GZHAN THOB TU ZIN MOD, ,'ON KYANG MTHONG BA KHO NA
BDAG GIS THOB PO SNYAM DU GCIG

NYID DU LHAG PAR ZHEN PA LAS RTOGS PA THOB PAR BRJOD DO, ,GANG
SMIG RGYU LA SOGS PA LA CHU LA SOGS PA'I RNAM PAR SHES PA DE NI
DON THOB PAR RUNG BA MA YIN PA NYID KYI PHYIR, TSAD MA MA YIN PA
KHO NA'O, ,'O NA 'DI NI THOB PAR BYED PAR RUNG BA'O, ,'DI NI MA
YIN NO ZHES DON BYA BA NI THOB

PA MED PAR NGES PAR NUS LA SHES PA SKYE BA TZAM GYIS MA 'KHRUL BA
DANG, MA 'KHRUL BA DAG GIS BYE BRAG MI RTOGS PAS DE'I PHYIR, ,DE
JI LTAR YANG DAG PA'I SHES PA ZHES BYA BA ZHE NA, SKYON 'DI NI
MED DE SHES PA TZAM SKYE BA LAS 'DI DAG GI KHYAD PAR RTOGS PAR MI
NUS MOD, 'ON KYANG SHES

PA'I KHYAD PAR SKYES PA LAS TE, JI LTAR GCIG GI KHYAD PAR CAN YIN
PA DE LTAR BRJOD DO, ,DE LTAR YANG BLO ZHAN PAS NI SKYES PA'I
DBANG LAS SHES PA MI SLU BA NYID DU RTOGS PAR MI NUS MOD, ,'ON
KYANG SREG PA DANG 'TSED PA DANG, 'BOGS PA DANG, KHRUS DANG BRTUN
PA DANG, BSKU BA LA

SOGS PA'I DON BYED PA RING PO NAS NYAMS SU MYONG BA'I SKYES BU
MTHONG BAS SAM, DU BA PHYUR BA LA SOGS PA MTHONG BAS NGES PAR
'DZIN PAR BYED DO, ,BLO MI ZHAN PAS NI SHIN TU GSAL BA'I MNGON
SUM KHO NAS RTOGS PAR BYED DO, ,'ON GAL TE DON BYA BA THOB PAS NA
MI SLU BA'I MTSAN NYID CAN TSAD

@337B MA NYID YIN PA DE'I TSE RNA BA'I RNAM PAR SHES PA RTOGS
PA'I DON THOB PAR BYED PA MA YIN PA'I PHYIR JI LTAR TSAD MA NYID
YIN ZHE NA, MA YIN TE DON GYI RANG GI NGO BO RTOGS PA NI TSAD MA
NYID YIN LA DE YANG PHYIR ROL GYI DON GYI BYA BA THOB PA MED PAR
YANG 'GA' ZHIG TU YANG SRID PA'I PHYIR RO, ,GANG GSUNGS PA,

TSAD MA SLU MED CAN SHES PA, ,DON GYI BYA BA GNAS PA NI, ,MI SLU
ZHES SO, ,SGRA NI MNYAN PA TZAM NYID KYIS DON DPYAD ZIN PA NYID
KYI PHYIR MYANG PA KHO NA DER DON GYI BYA BA GNAS PA STE, DPER NA
NYI MA DANG ZLA BA DANG SPRIN DANG RI MO LA SOGS PA RNAMS MTHONG
BA KHO NA DON GYI BYA BA GNAS PA YIN PA BZHIN

NO; ,DE GSUNGS PA, SHES BYA'I RANG GI NGO BO RIG PA KHO NA DE LA
DON GYI BYA BA GNAS PAR 'DOD DO ZHES SO, ,DANG PO NI RTOG PA DANG
LDAN PA DON BYA BA DON DU GNYER BA NYID KYIS CHU DANG ME LA SOGS
PA LA DON GYI BYA BA LA THE TSOM ZA BA KHO NAS 'JUG STE, GAL TE
DE LA 'DI LTA BU'I THE TSOM MED DU CHUG

KYANG, 'ON KYANG SGRUB PAR BYED PA DANG GNOD PAR BYED PA'I TSAD
MA MED PA'I PHYIR RO, ,GANG GSUNGS PA, THE TSOM 'GYUR BA GANG GIS
ZLOG PAR BYED, ,CES SO, ,DE'I PHYIR 'DI NI GNAS PA NYID DE, DON
GYI BYA BA'I THA SNYAD RTOGS PA BAR CHAD MED PAS SHIN TU GSAL
BA'I MNGON SUM

SKYES PA KHO NA LAS DON LA RAB TU 'JUG LA, BLO ZHAN PAS NI DE
DANG MTHUN PA'I RJES SU DPAG PA LAS SO ZHES SO, ,DE NYID KYI
PHYIR MNGON SUM NI RANG NYID KHO NA LAS TSAD MA NYID DO, ,KHA CIG
NI GZHAN LAS SO, ,RNAL 'BYOR PA'I SHES PA DANG RANG RIG PA'I SHES
PA NI RANG NYID KHO NA LAS TSAD

MA NYID DO, ,RJES SU DPAG PA NI NGES PA'I BDAG NYID CAN NYID KYI
PHYIR RANG NYID KHO NA LAS TSAD MA'O ZHES SLOB DPON GYIS GSUNGS
SO, ,DES NA DON NI 'DI YIN TE GANG DANG PO KHO NAR YUL LA 'JUG
PA'I SHES PA LA DE KHO NA TSAD MA STE DE NYID LA PHYIS SKYES PA'I
SHES PA GZHAN NI MA YIN TE, BZUNG

ZIN PA 'DZIN PA NYID KYIS DE'I TSAD MA NYID MA YIN PA'I PHYIR RO,
,DPER NA RTOGS PA DANG BRAL BAS BUM PA MTHONG NAS PHYIS YUL DE
NYID LA 'DI BUM PA'O ZHES LHAG PAR ZHEN PA RNAM PA RTOG PA DANG
BCAS PA'I SHES PA DRAN PA'I NGO BO'AM, YANG NA LA LA SOGS PA LA
DU BA MTHONG NAS 'DI NA

@338A *, ,ME YOD DO ZHES PA'I RJES SU DPAG PA'I SHES PA'I DE MA
THAG TU SLAR YANG DE KHO NA LA 'DI NA ME YOD DO SNYAM PA'I RJES
SU DPAG PA'I SHES PA BZHIN NO, ,YANG DAG PA'I SHES PA TSAD MA'I
ZHES BRJOD PAS NA SHUGS LAS BEMS PO'I RANG BZHIN DBANG PO LA SOGS
PA NI YONGS

SU GCOD PAR BYED PA NYID MED PA'I PHYIR TSAD MA NYID BSAL LO,
,YONGS SU GCOD PAR BYED PA NYID NI RTOGS PAR BYED PA PO NYID YIN
ZHING DE YANG SHES PA KHO NA'I GNYUG MA'I NGO BO YIN NO, ,DE SHES
PA MA YIN PA'I BDAG NYID DBANG PO LA SOGS PA'I NGO BOR 'GYUR BAR
'DI LTAR 'OS ZHES PA'O, ,

DE RNAMS GNYIS TE, MNGON SUM DANG NI RJES SU DPAG ,CES PA'O,
,DBANG PO SO SO BAR GYUR BA NI MNGON SUM MO, ,AAKshA NI DBANG PO
STE MI GDANG, RNA BA DANG, SNA DANG, LCE DANG LUS ZHES PA'O, ,DE
LAS SKYES PA'I SHES PA MNGON SUM MO ZHES PA'I DON TO, ,'O NA GAL
TE DBANG PO LA

BRTEN PA'I SHES PA MNGON SUM MA YIN NA DE'I TSE YID LA SOGS PAR
'CHAD PAR 'GYUR BA'I SHES PA GSUM PO DBANG PO LAS MA SKYES PA'I
PHYIR MNGON SUM MA YIN PAR 'GYUR RO ZHE NA, 'DI LA BRJOD PAR BYA
BA STE, DBANG PO SO SOR GYUR PA ZHES GANG BRJOD PA DE NI MNGON
SUM GYI SGRA'I BSHAD

PA'I RGYU MTSAN DU RTOGS PAR BYAS PA YIN LA, MNGON SUM GYI SGRA'I
'JUG PA'I RGYU MTSAN NI DON MNGON DU BYED PA KHO NA LA GRAGS PA'I
DBANG LAS RTOGS PAR BYA STE, 'DAM SKYES BZHIN NO, ,DE'I PHYIR
RANG RIG PA LA SOGS PA YANG SHES PA'I RANG RIG PA'I NGO BO DANG
DON MNGON SUM DU BYED PAS NA

MNGON SUM GYI SGRA'I BRJOD PAR BYA BA GRUB BO, ,'DIS DON DPOG PAR
BYED PAS NA DPOG PA YIN LA, ,RJES SU NI PHYIS NAS KYI DON LA STE,
PHYIS 'JAL BA NI RJES SU DPAG PA STE, RTAGS BZUNG BA DANG RTAGS
CAN GYI 'BREL BA DRAN PA DAG GIS RJES SU SHES PA GANG LA LA SOGS
PA'I

CHOS CAN LA LKOG GYUR GYI DNGOS PO DMIGS PAR BYED PA DE KHO NA
RJES SU DPAG PA'I SGRAS BRJOD PAR BYA'O ZHES PA GRAGS PA'I DBANG
LAS RTOGS PAR BYA'O, ,RNAM PA GNYIS ZHES BYA BA'I TSIG GIS GCIG
DANG, GSUM DANG, BZHI DANG, LNGA DANG DRUG CES LOG PAR RTOGS PA
RNAMS BSAL LO, ,

@338B DE LTAR NI MNGON SUM GCIG PU KHO NA TSAD MA'O ZHES TZ'A
RB'A KA'O, ,MNGON SUM DANG RJES SU DPAG PA DANG SGRA LAS BYUNG
BA'O, ,ZHES GRANGS CAN PA'O, ,MNGON SUM DANG RJES SU DPAG PA DANG
SGRAS LAS BYUNG BA DANG NYE BAR 'JAL LO ZHES RIG PA CAN PA'O,
,MNGON SUM DANG RJES SU DPAG PA DANG SGRA

LAS BYUNG BA DANG NYE BAR 'JAL BA DANG DON GYIS GO BA'O ZHES 'OD
BYED PA'O, ,MNGON SUM DANG RJES SU DPAG PA DANG SGRA LAS BYUNG BA
DANG NYE BAR 'JAL BA DANG DON GYIS GO BA DANG DNGOS PO MED PA'O
ZHES DPYOD PA PA'O, ,RNAM PA GNYIS ZHES PA'I TSIG GIS GNYIS NYID
DU THOB PA LA, MNGON SUM DANG

NI RJES SU DPAG ,CES SLAR YANG BRJOD PA NI DE LAS RNAM PA GZHAN
DU GNYID NYID BSAL BA'I DON DU STE, DE LTAR NI BRDA SPROD PA NA
RE MNGON SUM DANG SGRA LAS BYUNG BA'I TSAD MA GNYIS SO ZHES ZER
RO, ,DE LA TZ'ARB'A KAS KYANG RJES SU DPAG PA TSAD MA NYID DU
GDON MI ZA BAR KHAS BLANG BAR BYA'O

ZHES RTOGS PAR BYA STE, DE LTAR NI NGES PAR MNGON SUM GYI MTSAN
NYID GZHAN GYIS RTOGS PA'I CHED DU BYED LA, GZHAN GYI BLO YANG
MNGON SUM MA YIN GYI, 'O NA CI ZHE NA LUS DANG NGAG GI BYA BA'I
'BRAS BU LAS RJES SU DPAG PAR BYA BA STE DE'I PHYIR 'DIS 'BRAS
BU'I RTAGS LAS SKYES PA'I RJES

DPAG NAN GYIS KHAS BLANG BAR 'GYUR RO, ,'JIG RTEN PHA ROL DGAG
PA'I CHED DU YANG MI DMIGS PA NA ZHES BYA BA SGRUB PAR BYED PAR
SMRA STE, DE'I PHYIR 'DI RANG NYID RJES SU DPAG PAS THA SNYAD
BYED CING RJES SU DPAG PA TSAD MA MIN NO ZHES SMRA BA JI LTAR
BSNYON PA MA YIN, SGRA LAS BYUNG BA'I

SHES PA YANG PHYI ROL GYI DON LA MI SLU BA NYID KYIS TSAD MAR
'DOD PAR BYA BA YIN LA, MI SLU BA NYID KYANG 'BREL BA MED PAR
'THAD PA MA YIN ZHING, SGRA RNAMS PHYI ROL GYI DON LA 'BREL BA
YOD PA YANG MA YIN NO, ,DE LTAR NI SGRA DANG DON DAG LA 'BREL BA
YOD NA DE'I BDAG NYID DAM DE LAS 'BYUNG

BAR 'GYUR GRANG NA, DE LA RE ZHIG DE'I BDAG NYID NI MA YIN TE,
SGRA DANG DON DAG SHIN TU THA DAD PAR SNANG BA'I PHYIR RO, ,DE'I
BDAG NYID NI GCIG NYID DU BRJOD LA, THA DAD PAR SNANG BA NA'ANG
GCIG NYID DU KHAS LEN NA BA LANG DANG RTA LA SOGS PA RNAMS KYANG
GCIG NYID DU THAL BAR 'GYUR RO, ,

@339A *, ,DE LAS BYUNG BA YANG MA YIN TE RJES SU 'GRO BA DANG
LDOG PA MED PA'I PHYIR RO, ,DE'I PHYIR DE LAS BYUNG BA'O ZHES
SMRA BAR MI NUS SO, ,DE LTAR NI SGRA'I BYA BA MED PAR YANG RANG
GI RGYU 'JIM PA'I GONG BU DAN, DBYUG PA DANG, CHU DANG, 'KHOR LO
LA SOGS PA'I SKABS LAS

BUM PA LA SOGS PA'I DON SKYE BA MTHONG ZHING SGRA YANG PHYI ROL
GYI DON MED PAR KHO NAR SKYES BU'I 'DOD PA TZAM GYIS RKAN LA SOGS
PA'I BYA BA KHO NA LAS SKYE'O, ,'ON TE 'DI LTAR DE'I BDAG NYID
DANG DE LAS BYUNG BA DAG LAS GZHAN PA KHO NA BRJOD PAR BYA BA
DANG RJOD PAR BYED PA'I MTSAN NYID KYI 'BREL BA DNGOS PO SGRA

DANG DON DAG LA YOD DO ZHE NA, DE LTA NA 'O NA BRDA MI SHES PA'I
SKYES BUS KYANG SGRA BRJOD PA LAS RUNG TZAM KHO NAS SGRON MA LA
SOGS PA LAS BUM PA LA SOGS PA RTOGS PA LTAR DON NGES PAR RTOGS
PAR 'GYUR PA ZHIG NA DE YANG YOD PA MA YIN NO, ,DE LTAR NI N'A LI
KEE RA'I GLING NAS MNGON PAR

GSAR DU 'ONGS PA'I SKYES BU AANGI'I SGRA THOS KYANG AANGI'I SGRA
LAS DON NGES PA CI YANG MI RTOGS SO, ,'ON TE BRDA DE DAN DE LA
LTOS NAS DE DANG DE DANG RTOGS PAR RUNG BA'I 'DI KHO NA SGRA
SKYES PA ZHES BRJOD DO ZHE NA DE NI MA YIN TE, DE LTAR 'DI TSAD
MA NYID DU GNAS PA MA YIN TE, BRDA THAMS CAD DU RUNG

BA'I PHYIR RO, ,DE'I PHYIR CI BRJOD PAR 'DOD PA'I DON SMRA BA'AM,
'ON TE GZHAN ZHIG SHES PAR MI 'GYUR RO, ,'BREL BA GZHAN 'GA' ZHIG
KHO NA YOD KYANG SLA STE, DE LTA NA YANG DE YANG 'BREL BA CI ZHIG
GIS DE DAG GI 'BREL BA YIN ZHES DRI BAR BYA'O, ,'BREL BA BZHI PA
GZHAN GYIS SO

ZHE NA, BZHI PA YANG DE RNAMS LA 'BREL, GANG GIS 'BREL, LNGA PA
'GA' ZHIG GIS SO ZHE NA, DE YANG GANG GIS ZHES PA STE, THUB PA
MED PA LA PHYI MA MA GRUB NA SNGA MA RNAMS MI 'GRUB BO, ,CI STE
'BREL BA MED PA KHO NA SGRA DANG DON DAG GI 'BREL BA'O ZHE NA, DE
NI MA YIN TE, GANG

'BREL BA MED PA DE 'BREL BAR JI LTAR 'GYUR TE, BUM PA DANG SNAM
BU BZHIN NO, ,'ON TE 'BREL BA'I RANG BZHIN 'DI 'DRA BA KHO NA
STE, GANG GI 'BREL BA GZHAN LA LTOS PA MED PA KHO NAR PHA ROL PO
SBREL BAR BYED PA'O ZHES BRJOD PAR BYA'O ZHE NA, DE NI MI RIGS
TE, TSAD MA GRUB PA'I RANG BZHIN

@339B YIN NA NI, LAN BRJOD PAR MI BYA'O, ,PHYI MA RJOD PAR BYED
PAR MI 'GYUR TE, DPER NA ME KHO NA'I RANG BZHIN 'DI 'DRA BA STE,
SREG PAR BYED PA NYID CES BYA BA YIN LA, GZHAN NAM MKHA' LA SOGS
PA MA YIN PA BZHIN NO, ,'BREL BA GRUB NA NI TSAD MA DAM CUNG ZAD
KYANG RTOGS PA PO RNAMS KYIS MA

MTHONG NGO, ,SGRA'I NUS PA'I RANG BZHIN NYID KHO NA LAS SGRA
RNAMS NGES PA'I DON LA 'KHRUL BA MED PA NYID DO ZHES PA 'DI BRJOD
PAR BYA BA YANG MA YIN TE, DE LTAR NI GAL TE BUM PA ZHES PA'I
SGRA 'DI RANG BZHIN KHO NA LA LTO BA DANG, MGRIN PA'I RNAM PA CHU
'DZIN PAR NUS PA'I DNGOS PO RJOD PAR BYED PA YIN

NA, DE JI LTAR BRDA GZHAN LA LTOS NAS SKYES BU'I 'DOD PAS RTA LA
SOGS PA YANG RJOD PAR BYED, S'A LA'I SA BON NI RANG GI RGYU LAS
MYU GU SKYED PAR BYED PA'I RANG BZHIN DU SKYES PAS NA BRDA GZHAN
LA LTOS NAS BUM PA SKYE DANG NUS PAR 'GYUR BA MA YIN NO, ,YID
CHES PAS BYAS PA'I SGRA RNAMS TSAD

MA NYID DU 'DIR BRJOD PAR RIGS PA YANG MA YIN TE, YID CES PA NYID
KHO NA NGES PAR MI NUS PA'I PHYIR, DE LTAR NI YID CHES PA NYID NI
SKYON ZAD PA NYID DU RJOD LA, SKYON ZAD PA NYID KYANG PHA ROL
PO'I SEMS KYI 'JUG PA 'GA' ZHIG TU BRJOD CING, PHA ROL PO'I SEMS
KYI 'JUG PA RNAM KYANG MTSON PAR

DKA' BA NYID KYI PHYIR RO, ,LUS DANG NGAG GI BYA BA LA SOGS PA
'BRAS BU'I RTAGS NI RNAM PA GZHAN DU YANG 'JUG TSUL STON PA'I
PHYIR RO, ,'DOD CHAGS DANG BCAS PA RNAMS KYANG 'DOD CHAGS DANG
BRAL BA LTA BU BUR BYED DO ZHES PA'I RIGS PA LAS, JI LTAR YID
CHES PA NYID NGES PAR BYED CES PA'O, ,

'BREL BA'I SUN PHYUNG BAS RIG BYED KYI SGRA RNAMS TSAD MA NYID
KYANG BSAL BAS NA LOG PAR MA BRJOD DO, ,DE LTA NA GANG THE TSOM
MED PA'I 'JIG RTEN PA'I THA SNYAD JI LTAR YIN ZHE NA, DE LTA DE
LTAR BRDA BYAS PA BRJOD PAR 'DOD PA'I DBANG LAS DE CI YANG NYAMS
PA MED DO, ,JI SKAD DU

GSUNGS PA, SGRA RNAMS MED PA SMRA BA PO'I BSAM PA BSAL BAR BYED
DO ZHES SO, ,RIGS PA CAN PA'I NYE BAR 'JAL BA TSAD MA YIN PA'I
SPROS PA NI, GANG RTOGS PA PO BA LANG SHES SHING PA MEN MA YIN PA
DE LA JO BOS, ,DGON PAR SONG LA BA MEN 'O NA CIG CES BSGO LA, DES
KYANG BA MIN GYI SGRA'I

@340A *, ,BRJOD BYA'I DON MI SHES PAS, NAGS NA SPYOD PA'AM, GZHAN
DE SHES PA'I SKYES BU LA DRIS PA, KYE SPUN BA MEN JI LTA BU ZHES
SO, ,DES SMRAS PA, BA LANG CI 'DRA BA DE 'DRA BA MIN NO ZHES SO,
,DE DGON PAR SLEBS BA BTANG BA SKYES BU DE'I, ,BSTAN PA'I NGAG GI
DON DRAN PA'I

LHAN CIG BYED PA CAN BA MEN DANG RJES SU MTHUN PA SHES PA BYED PA
PO 'DI BA MEN GYI SGRA'I BRJOD PAR BYA BA'O ZHES RTOGS PA 'BRAS
BU'I RANG BZHIN SKYES PA TSAD MA'O ZHE'O, ,'DI YANG MI RIGS TE
GANG GI PHYIR TSAD MA ZHES PA NI YUL DANG LDAN PA NYID KYIS KHYAB
PA YIN LA, 'DI'I YUL YANG MKHAS PAS

DPYAD PAR 'GYUR KYANG MTHONG BA MA YIN NO, ,DE LTAR YANG MTSUNGS
PA ZHES BYA BA'I 'BREL PA DE'I YUL DU BRJOD NA, DE YANG DON DAM
PAR MED DO, ,DE LTAR RUNG BA NYID YIN NA MI DMIGS PAS GNOD LA,
BLTA BAR MI RUNG BA NYID YIN NA DE'I YOD PA'I SGRUB BYED TSAD MA
MA MTHONG BA'I PHYIR RO, ,GZHAN

YANG 'BREL BA DE YANG 'BREL BA CAN DAG LAS THA DAD PA'AM THA DAD
PA MA YIN PA YIN, GAL TE THA DAD NA DE'I TSE 'BREL BA GANG GIS DE
DAG GI 'BREL BA YIN ZHES BRJOD PAR BYA STE 'BREL BA GZHAN RTOG NA
NI THUG PA MED DO, ,CI STE THA MI DAD NA, DE'I TSE 'BREL BA CAN
DAG 'BA' ZHIG KHO NA STE,

MTSUNGS PA ZHES BYA BA'I 'BREL BA 'GA' ZHIG NI MED DO, ,'ON TE
'DI LTA BU'I 'BREL BA'I BLO SKYED PAR BYED PA NYID 'BREL BA'O ZHE
NA, DE NI MA RIGS TE GANG GI PHYIR 'DI DAG 'BREL BA'O ZHES PA'I
BLO NI RANG GI RGYU'I STOBS LAS 'BREL ZIN PA'I DNGOS PO GNYIS LAS
KYANG YANG DAG PAR 'BYUNG STE 'BREL BA

'PHEN PA'I MTHUN NI MED DO, ,DE LTAR SPYOD PA LAS BSHAD PA'I TSAD
MA NYID BSAL BAR BYA'O, ,DE LTAR NI 'DRA BA'I KHYAD PAR CAN GYI
GONG BU'I KHYAD PAR CAN GYI 'DRA BA NYE BAR 'JAL BA'I YUL DU DES
BRJOD LA, 'DRA BA'I DNGOS PO LAS GZHAN DU 'DRA BA NYID RNAM PAR
GZHAG PAR MI NUS TE, TSAD MA RTOGS

PA MED PA NYID KYI PHYIR RO, ,DE LTAR NI GAL TE 'DRA BA LAS GZHAN
PA'I 'DRA BA NYID 'GYUR BA DE'I TSE 'DI SNANG DU RUNG BA MI DMIGS
PAS NYAMS PA KHO NAR 'GYUR GYI, CI STE SNANG DU MI RUNG BA YIN
NA, DE'I TSE DE DANG 'BREL BA'I RTAGS MED PA'I PHYIR RJES SU DPAG
PA LA SOGS PA'I SKABS LAS KYANG DE JI

@340B LTAR GRUB, 'DRA BA'I RTOGS PA NI RANG GI RGYU LAS DE LTAR
SKYES PA DANG 'DRA BA'I DNGOS POS KYANG BYA BA 'THAD DO ZHES PAS
DE'I RTOGS PA LAS KYANG DE GRUB PAR RIGS PA MA YIN NO, ,NYE BAR
'JAL BA KHO NA LAS 'DRA BA NYID GRUB PO ZHE NA MA YIN TE, GANG GI
PHYIR TSAD MA GZHAN GYIS GRUB PA'I 'DRA

BA'I GONG BU GA GI, GANG KHYAD PAR DANG KHYAD PAR CAN GYI DNGOS
PO DE NYE BAR 'JAL BA'I YUL NYID DU RGOL BA DES BRTAGS TE, DE'I
PHYIR 'DRA BA NYID TZAM NYE BAR 'JAL BA LAS JI LTAR GRUB CES
PA'O, ,DON GYIS GO BA YANG TSAD MA LA SOGS PA NYID DU 'THAD PA MI
YIN TE, DE LTAR NI, GANG

MNGON SUM LA SOGS PA LAS RTOGS PA'I DON DE GANG MED NA 'THAD PA
MA YIN PA'I DON DE YONGS SU RTOGS PA NI DON GYIS GO BA'O ZHES PA
DON GYIS GO BA'I MTSAN NYID DO, ,'DIR 'DI BSAM PAR BYA STE, GANG
'DI TSAD MAS MTHONG BA'I DON TE, GAL TE YONGS SU BRTAG PAR BYA
BA'I LKOG TU GYUR

BA'I DON DANG LHAN CIG BDAG NYID KYI MTSAN NYID DAM DE LAS BYUNG
BA'I MTSAN NYID KYIS 'BREL BA 'GA' ZHIG YOD NA DE'I TSE RTOG PA
'DI RANG BZHIN GYI RTAGS LAS SKYES PA'AM 'BRAS BU RTAGS LAS SKYES
PA'I PHYIR RO, ,DON GYIS GO BAR RJES SU DPAG PA KHO NA'O, ,'ON TE
'BREL BA MED

NA DA NI DON GYIS GO BAR TSAD MA NYID DU MI 'GYUR TE, 'BREL BA
MED PA'I PHYIR BUM PA LAS SNAM BU RTOGS PA BZHIN NO, ,DNGOS PO
MED PA'I RANG GI NGO BO NYID RE ZHIG MA DMIGS TE, CI LAS DE TSAD
MA NYID DU 'GYUR, ,DE LTAR NI MNGON SUM LA SOGS PA'I TSAD MA
RNAMS MI SKYE BA DNGOS PO MED

PA ZHES BYA BA'I TSAD MAR SPYOD PA PA RNAMS KYIS BRJOD DE, DE LA
MI SKYE BA 'DI CI ZHIG ,CI MI DGAG PA'I TSUL GYIS TSAD MA MI SKYE
BA TZAM MAM, 'ON NA TE MA YIN PAR DGAG PA'I TSUL GYIS DNGOS PO
GZHAN ZHIG YIN, DNGOS PO GZHAN PA YANG BEMS PO'I RANG BZHIN NAM
SHES PA'I RANG

BZHIN YIN, SHES PA SHES PA TZAM MA MA SHES PA GCIG LA 'DRES PA'I
DNGOS PO'I SHES PA YIN, DE LA RE ZHIG DNGOS PO MED PAR DGAG PA'I
NGO BOR RIGS PA MA YIN TE, DE NI NUS PA THAMS CAD KYIS STONG PA
NYID KYI PHYIR JI LTAR YONGS SU GCOD PAR BYED PA NYID DAM SHES PA
SKYED

@341A *, ,PAR BYED PA NYID DU 'GYUR, DE NYID KYI PHYIR CI ZHIG
GIS KYANG DE SGRUB PAR BYED PA MA YIN NO, ,MKHAS PA'I CHOGS KYI
GTZUG GI NOR BUS GANG GSUNGS PA, DNGOS PO MED PA NI CI ZHIG GI
YANG SGRUB PAR BYED PA'AM SGRUB PAR BYED PA'I RGYU MA YIN TE,
DE'I YANG SGRUB PAR

BYED PA JI LTAR YIN ZHES SO, ,BEMS PO'I NGO BO YANG MA YIN TE,
BEMS BO LA YONGS SU DPYOD PAR BYED PA NYID MED PA'I PHYIR RO,
,BEMS PO'I NGO BO SHING RTA LA SOGS PA NI BUM PA YONGS SU GCOD
PAR BYED PA 'GAR YANG MTHONG BA'AM THOS PA MED DO ZHES SO, ,SHES
PA TZAM YANG MA YIN TE,

YUL DANG DUS DANG RANG BZHIN GYIS BSKAL BA RI RAB TZAM DANG 'KHOR
LOS SGYUR BA DANG SHA ZA LA SOGS PA YANG SHES PA TZAM YIN PA'I
DNGOS PO MED PA'I CHAD MA 'AM MED PAR THAL BA'I PHYIR RO, ,'ON TE
SHES PA GCIG GIS ZHAR BYUNG STE, SA'I GZHI LA SOGS PA'I DNGOS PO
SHES PA DNGOS PO MED

PAR BRJOD DO ZHE NA, DE'I TSE MNGON SUM GYI KHYAD PAR KHO NA
DNGOS PO MED PA'I MING DU BYAS PA'I PHYIR 'U CAG LA MI MTHUN PA
CI YANG MED DO ZHES PA'O, ,MNGON SUM DANG RJES SU DPAG PA'I TSAD
MA RNAM PA GNYIS KHO NA'O ZHES PA 'DI GNAS SO, ,DE LA MNGON SUM
RTOG BRAL MA 'KHRUL PA'O, ,

SNGA MA DANG PHYI MA DAG BSDOMS NAS SGRA DANG 'DRES PA'I RNAM
PA'I RTOG PA'AM NANG GI BRJOD PA'I RNAM PA NI RTOGS PA STE, DPER
NA RNAM PAR SHES PA DANG LDAN PA'I SKYES BU'I 'DI BUM PA'O ZHES
PA'I RTOGS PA BZHIN NO, ,BYIS PA DANG LKUGS PA DANG DUD 'GRO LA
SOGS PA RNAMS KYI NANG GI BRJOD PA'I

RNAM PA LHUR BYED PA'I NGO BO'I RTOGS PA'O, ,DE LTAR YANG GSUNGS
PA, BRJOD PA DANG 'DRER RUNG BAR SNANG BA'I RTOGS PA NI RTOGS
PA'O ZHES SO, ,'O NA BYIS PA CHUNG DU LA SOGS PA RNAMS LA NANG GI
BRJOD PA'I RNAM PA CAN GYI RTOG PA'I SHES PA YOD DO ZHES GANG LAS
NGES PAR BYA ZHE NA,

RNAM PAR RTOG PA'I BYA BA LAS 'DOD PA DANG MI 'DOD PA LEN PA DANG
'DOR PA'I PHYIR RO, ,BYIS BA CHUNG NGU LA SOGS PAS 'DOD PA'I DON
LEN PA DANG MI 'DOD PA'I DON GTONG BA ZHES BYA BA'I 'DI NI MTHONG
BA YIN NO, ,BYIS PA CHUNG NGU LA SOGS PA'I RNAM PAR SHES PA RTOG
PA NYID DU GSAL BAR BYAS PAS

@341B BHAttA'I SA BRJOD PA'I MIG GI SHES PA NI RNAM PAR RTOG PA
DANG BCAS PA NYID DU BSGRUBS NA, YANG CI'I PHYIR RTOGS PA DANG
'KHRUL PA'I BDAG NYID KYI SHES PA MNGON SUM MA YIN PAR 'GYUR ZHE
NA MA YIN TE, DNGOS PO'I RANG BZHIN NGO BO MNGON SUM DU BYED PA'I
SHES PA NI MNGON SUM ZHES THAMS CAD

LA GRAGS SHING, RTOGS PA DANG 'KHRUL PA DAG DON GYI RANG GI NGO
BO MNGON DU BYED PAR NUS PA YANG MA YIN NO, ,DE LTAR NI DON 'DZIN
PA'I SHES PA NI DON GYI 'BRAS BU STE, DON YANG GZUNG BYA NYID KYI
PHYIR SHES PA'I RGYU'O, ,JI SKAD DU GSUNGS PA, SHES LA RNAM PA
NI, 'JOG PAR NUS PA'I RGYU

NYID LA, ,GZUNG BAR RIG PA SHES PAS RIG ,CES SO, ,RTOG PA'I SHES
PA NI DON MED PAR BAG CHAGS TZAM KHO NA LAS SKYES PAS NI JI LTAR
DON GYI 'BRAS BUR 'GYUR TE, DON DANG LHAN CIG RJES SU 'GRO BA
DANG LDOG PA MED PA'I PHYIR RO, ,GANG ZHIG GANG MED PAR 'BYUNG BA
DE DE'I 'BRAS BU MA YIN

TE; HA CANG THAL BAR 'GYUR BA'I PHYIR RO, ,GAL TE YANG RTOGS PA'I
SHES PA DON LA NYE BAR SKYE NA, DE'I TSE DES KYANG BUM PA LA SOGS
PA'I DON MTHONG LA, DE'I PHYIR LONG BAS KYANG GZUGS MTHONG BAR
'GYUR BAR THAL BAR 'GYUR ZHING YOD PA YANG MA YIN NO, ,DE NYID
KYI PHYIR GSUNGS PA, SGRA

LAS BYUNG BA'I BLO LAS NI MNGON SUM BZHIN DU DON SNANG BA MED
PA'I PHYIR RTOGS PA'I SHES PA LA DON MNGON DU BYED PA NYID MED DO
ZHES SO, ,'DIS NI GANG PHA ROL POS BRJOD PA'I, ,SGRA YI RJES 'GRO
LAS GZHAN GANG, ,RTOGS TE 'JIG RTEN NA YOD MIN, ,SHES PA THAMS
CAD SGRA DANG NI, ,RJES SU LDAN

PA KHO NAR SNANG, ,ZHES PA DE BSAL BA YIN NO, ,DE LTAR NI, MDUN
NA YOD PA'I BUM PA BRJOD BZHIN PA NA, ,DE DANG NYE BA NA YOD PA'I
SA'I MTHIL LA SOGS PA'I SHES PA BRJOD PA DANG BRAL BA NYAMS SU
MYONG BA NYID DO, ,DE LTAR DE'I TSE SGRA'I RJES SU 'GRO BA YOD PA
YANG MA YIN NO, ,RNAM PAR RTOG

NYID CIG CAR MED, ,CES PA'I RIGS PA LAS SO, ,'KHRUL PA'I SHES PA
YANG DON MNGON DU BYED PA YANG MA YIN TE, ,'KHRUL PA'I DON BYA BA
NUS PA'I DNGOS PO LA PHYIN CI LOG PAR BRJOD CING, DON BYA BA NUS
PA YANG DNGOS PO'I RANG GI NGO BO YUL DANG DUS DANG RNAM PAR NGES
PA YIN NA, DE'I PHYIN

@342A *, ,CI LOG TU SNANG BA'I 'KHRUL PA'I SHES PAS JI LTAR MNGON
DU BYED, SLOB DPON GYIS GANG GSUNGS PA, RAB RIB DANG MYUR DU
BSKOR BA DANG GRUR ZHUGS PA'I 'KHRUL PA LA SOGS PAS, 'KHRUL PA MA
BSKYED PA'I SHES PA MNGON SUM MO ZHES SO, ,'DIS NI LING

TOG CAN LA DUNG DKAR PO LA SER POR SNANG BA'I SHES PA DANG, MGAL
ME BSKOR BA LA SOGS PA LA 'KHOR LO LA SOGS PAR SNANG BA'I SHES PA
DANG, 'GRO BZHIN PA'I GRU LA GNAS PA'I SHING LA SOGS PA G-YO BAR
'DZIN PA'I SHES PA DANG, LUS KYI GNAD MTSON GYIS BCOM PA'I GA

BA 'BAR BA LA SOGS PAR SNANG BA'I SHES PA MNGON SUM MA YIN NO
ZHES BRJOD PAR 'GYUR RO, ,'O NA GAL TE SHES PA DE MNGON SUM MA
YIN NA JI LTAR DE LAS DNGOS PO THOB CE NA, DE LAS DNGOS PO THOB
PA MIN GYI, 'O NA CI ZHE NA SHES PA GZHAN KHO NA LAS SO ZHES KHA
CIG GO, ,DE NI

RNAM PA BZHI STE, DBANG PO'I SHES PA DANG, YID DANG RANG RIG PA'I
RNAM 'BYOR BA'I SHES PA'O, ,MIG LA SOGS PA'I DBANG PO LANG LA
BRTEN NAS SKYES SHING PHYI ROL GYI GZUGS LA SOGS PA'I YUL LNGA LA
DMIGS PA NI DBANG PO NI MNGON SUM MO, ,DE LA MIG GI RNAM PAR SHES
PA

NI GZUGS KYI YUL CAN NO, ,RNA BA'I RNAM PAR SHES PA NI SGRA'I YUL
CAN NO, ,SNA'I RNAM PAR SHES PA NI DRI'I YUL CAN NO, ,LCE'I RNAM
PAR SHES PA NI RO'I YUL CAN NO, ,LUS KYI RNAM PAR SHES PA NI REG
BYA'I YUL CAN NO, ,DBANG PO'I MNGON SUM ZHES THA SNYAD BYED PA'I
RGYU MTSAN NI THUN

MONG MA YIN PA'I RGYU STE, DPER NA RNGA'I SGRA DANG NAS KYI MYU
GU ZHES PA BZHIN NO, ,MNGON SUM 'DI YANG GANG LA RANG DANG RJES
SU MTHUN PA'I RTOG PA SKYED PAR BYED PA DE NYID LA TSAD MA STE,
THA SNYAD PA'I TSAD MA'I DBANG DU BYAS PA NYID KYI PHYIR RO ZHES
PA'O, ,RANG GI YUL GYI DE MA THAG PA'I YUL LHAN

CIG BYED PA CAN GYI DBANG PO'I SHES PA MTSUNGS PA DE MA THAG PA'I
RKYEN GYIS BSKYED PA YID KYI RNAM PAR SHES PA'O ZHES PA'O, ,RANG
GI SGRA NI DBANG PO'I SHES PAR DGONGS SHING, RANG GI YUL NI YUL
TE, PHYI ROL GYI BUM PA LA SOGS PA'O, ,RANG GI YUL GYI DE MA THAG
PA NI RANG YUL DE MA

@342B THAG PA STE, DBANG PO'I SHES PA'I YUL LAS GZHAN BUM PA LA
SOGS PA'I SKAD CIG GNYIS PA'O, ,LHAN CIG BYED PA DE DANG TSOGS
NAS, NYE BAR LEN PA DBANG PO'I SHES PA MTSUNGS PA DE MA THAG PA'I
RKYEN GYIS MING CAN GYI BSKYED PA GANG YIN PA DE YID KYI MNGON
SUM DU BRJOD DO, ,DE'I

PHYIR PHA ROL POS GANG BRJOD PA'I BZUNG ZIN PA'I 'DZIN PA NYID
DANG LONG BA DANG 'ON PA LA SOGS PA MED PA DANG, RNAM 'BYO BA'I
SHES PA YANG NYID GNYIS SU THAL BA DANG, THA SNYAD BYED PA PO MA
YIN PA NYID DO ZHES PA BSAL TE, DE LTAR NI SKAD CIG GNYIS PA
'DZIN PA'I PHYIR BZUNG ZIN PA

'DZIN PA NYID BSAL LO, ,DBANG PO'I SHES PA LAS SKYES PA YID YIN
PAS LONG BA LA SOGS PA LA GZUGS LA SOGS PA'I YUL LA DMIGS PA'I
DBANG PO'I MNGON SUM NYID MED NA, DE LAS SKYES PA'I YID CI ZHIG
LAS 'BYUNG BAR 'GYUR, ,DE'I PHYIR LONG BA DANG 'ON PA LA SOGS PA

MED PA'I SKYON MED DO, ,MTSUNGS PA DE MA THAG PA'I RKYEN GYIS
KYANG RNAL 'BYOR BA'I SHES PA YID KYI MNGON SUM DU THAL BA BSAL
TE, MTSUNGS PA DE MA THAG PA'I RKYEN GYI SGRA NI RANG GI RGYUD LA
'JUG PA'I NYE BAR LEN PA'I SHES PA LA GRAGS PA LA GRUB LA, DE'I
PHYIR RGYUD THA DAD PA LA 'JUG PA'I

RNAL 'BYOR PA'I SHES PA LA LTOS NAS, SO SO'I SKYE BO'I SEMS RNAMS
LA DE MA THAG PA'I RKYEN GYI THA SNYAD MED DO ZHES PA'O, ,THA
SNYAD BYED PA PO MA YIN PA NYID KYANG 'DI'I SUN 'BYIN PAR 'THAD
PA MA YIN TE, DUS THUNG BAR BYUNG BA NYID KYIS SO SO'I SKYE BO
RNAMS KYIS MTSON PAR DKA' BA'I PHYIR

DANG; THA SNYAD KYI YAN LAG NYID DU KHAS MA BLANGS PA'I PHYIR RO,
,YID KYI MNGON SUM NI LUNG LAS GRAGS PAR TE, 'DI'I NGES PAR BYED
PA PO CHUNG ZAD YOD PA MA YIN NO, ,JI SKAD DU BCOM LDAN 'DAS KYIS
GSUNGS PA, ,DGE SLONG DAG GNYIS KYIS GZUGS 'DZIN PAR BYED DE, MIG
DANG

DE DANG 'BREL PA'I YID KYIS SO ZHES SO, ,'O NA THA SNYAD LA NYE
BAR MKHO BA MA YIN PA BSTAN PA DE LA DGOS PA CI YOD CE NA, 'DI
'DRE BA'I MTSAN NYID CAN GYI YID KYI MNGON SUM GAL TE YOD NA
SKYON CI YOD MED DO ZHES LUNG RNAM PAR DAG PHA 'DIS BSGRUB PA YIN
NO ZHES PA DGOS PA'O, ,SEMS

@343A *, ,DANG SEMS LAS BYUNG BA THAMS CAD KYI BDAG NYID YANG DAG
PAR RIGS PA'O, ,SEMS NI DNGOS PO TZAM 'DZIN PA'I SHES PA YIN LA,
SEMS LAS GYUR BA'I RNAMS NI SEMS LAS BYUNG BA RNAMS TE, DNGOS
PO'I KHYAD PAR GYI NGO BO 'DZIN PAR BYED PA BDE BA DANG SDUG
BSNGAL

DANG BTANG SNYOMS LA SOGS PA'I MTSAN NYID CAN, SEMS DANG SEMS LAS
BYUNG BA DE THAMS CAD KYI BDAG NYID GANG GIS RANG GI NGO BOS RIG
PAR BYED PA STE RANG RANG GI NGO BO BDAG NYID KYI NGO BO MNGON
SUM DU BYED PA NYID KYI PHYIR RANG RIG PA'I MNGON SUM RTOG PA
DANG BRAL ZHING MA 'KHRUL PAR BRJOD

DO; ,DE LA KHA CIG NA RE, SEMS DANG SEMS LAS BYUNG BA RNAMS KYIS
RANG RIG PA NYID 'THAD PA MA YIN TE, BDAG NYID LA RANG GI BYA BA
'GAL BA'I PHYIR RO, ,LEGS PAR BSLAB KYANG GAR MKHAN GYIS RANG GI
PHRAG PA LA ZHON PAR MI NUS LA, RAL GRI'I SO RNO YANG BDAG NYID
MI GCOD

CING; ME'I PHUNG PO SHIN TU 'BAR YANG BDAG NYID BSREG PA MA YIN
PA DE BZHIN DU, SEMS DANG SEMS LAS BYUNG BA YANG JI LTAR BDAG
NYID RTOGS PAR BYED PA RIG PAR BYA BA DANG RIG PAR BYED PA'I
DNGOS PO NI LAS DANG BYED PA PO'I DNGOS PO YIN LA, LAS DANG BYED
PA PO NYID KYANG 'JIG RTEN NA

THA DAD PA KHO NAR GRAGS TE, SHING DANG SKUD PA 'DZIN PA DAG
BZHIN NO ZHE NA, 'DIR BRJOD PAR BYA STE, LAS DANG BYED PA PO'I
DNGOS POR RIG PAR BYA BA DANG RIG PAR BYED PA SHES PA LA BRJOD PA
MA YIN NO, ,'O NA CI ZHE NA, RNAM PAR GZHAG PAR BYA BA DANG RNAM
PAR 'JOG PAR BYED PA'I DNGOS PO STE, DPER

NA SGRON MA BDAG NYID GSAL BAR BYED PA DE LTAR SHES PA YANG RANG
GI RGYU KHO NA LAS BEMS PO'I DNGOS PO'I MTSAN NYID DANG BRAL BA
RANG GI RGYU KHO NA LAS RAB TU GSAL BA'I RANG BZHIN DU SKYES PAS
RIG PAR RNAM PAR GZHAG GO, ,DE LTAR YANG GSUNGS PA, RNAM SHES
BEMS PO'I RANG BZHIN LAS, ,

LOG PA NYE BAR SKYE BAR 'GYUR, ,BEMS MIN RANG BZHIN GANG YIN PA,
,DE KHO NA 'DI'I RANG RIG GO, ,'DI YI RANG GI RIG PA NI, ,BYA
DANG BYED PA'I DBYE BAS MIN, ,GCIG PA TSAD MED RANG BZHIN LA,
,GSUM GYI NGO BO MI 'THAD PHYIR, ,ZHES SO, ,RGYAN MDZAD PAS KYANG
GSUNGS PA, LAS DANG

@343B BYED PA PO LA SOGS, ,RTAG PA DON DAM PAR YOD MIN, ,BDAG
NYID LA NI BDAG NYID KYIS, ,BDAG NYID 'JOMS ZHES NGES PAR BRJOD,
,CES SO, ,SEMS DANG SEMS LAS BYUNG BA RNAMS SHES PA GZHAN GYIS
GSAL BAR BYED PAR RIGS PA MA YIN TE, DE LTAR NI RE ZHIG DUS MNYAM

PAR BYUNG BA'I SHES PA LAS GZHAN GYI SEMS LAS BYUNG BA GSAL BAR
BYED DO ZHES PA 'THAD PA MA YIN TE, PHAN GDAGS PAR BYA BA DANG
PHAN 'DOGS PAR BYED PA NYID MED PA'I PHYIR G-YAS PA DANG CIG SHOS
KYI RVA DAG BZHIN NO, ,DUS THA DAD PAR BYUNG BA'I SHES PAS KYANG
MA YIN TE, SKAD CIG

PA NYID KYI PHYIR NA GSAL BAR BYED PA NYID MED PA'I PHYIR RO,
,GZHAN YANG GAL TE SHES PA RANG RIG PA MA YIN NA DE'I PHYIR DE'I
TSE DON SHES SO ZHES PA 'THAD PAR DGA' BAR 'GYUR TE, KHYAD PAR MA
BZUNG BA'I BLO NI KHYAD PAR DU BYA BA LA 'JUG PA MA YIN NO ZHES
PA'I RIGS PA LAS SO, ,DE LTAR

NI; DON KHYAD PAR DU BYA BA YIN LA SHES PA NI KHYAD PAR TE, SHES
ZIN PA NI SHES PAS KHYAD PAR DU BYAS PA'O, ,GAL TE SHES PA RANG
NYID RTOGS PA'I NGO BOR RTOGS PA MA YIN NO, ,DE'I PHYIR SHES PAS
KHYAD PAR DU BYAS PA'I DON LTAR RTOGS TE, DBYUG PA MA BZUNG BAR
DBYUG PA CAN 'DZIN PA

RIGS PA DANG LDAN PA NI MED PAS SO, ,GANG MIG GSUM PAS BSHAD PA,
MIG MA BZUNG BAR YANG MIG GIS GZUNG BAR BYA BA'I DON RTOGS PA DE
BZHIN DU RNAM PAR SHES PA MA GTOGS NA YANG DON SHES ZIN PA 'THAD
DO ZHES PA DE NI MI LEGS TE, SKABS SU MA BAB PA'I PHYIR RO, ,GANG
GI

PHYIR MIG NI GZUGS KYI KHYAD PAR MA YIN LA, 'O NA CI ZHE NA, MIG
GI RNAM PAR SHES PA'O, ,DE'I PHYIR RNAM PAR SHES PA YANG DAG PAR
RIG PA MA YIN NA, JI LTAR GZUGS SHES PAR BYED CES PAS RTZOD PA
NYAMS PA MED DO, ,GANG YANG SHES PA LKOG GYUR NYID DU BSGRUB PA'I
CHED DU

BHAttAS SMRAS PA, JI LTAR GZUGS LA SOGS PA GSAL PA RNAM PA GZHAN
DU MI 'THAD PAS DBANG PO GRUB PA DE BZHIN DU SHES PA YANG GRUB PO
ZHES SO, ,DE BZHIN DU DE'I BSHAD PA, ,DON 'GA' ZHIG SHES PA ZIN
PA MED NA NI BLO DMIGS PA MED LA, ,SHES ZIN NA NI RJES SU DPAG PA
LAS

@344A *, ,RTOGS SO ZHES SO, ,DE'I RNAM PAR 'GREL PA YANG, ,SHES
PA NI SHES ZIN PA NYID KYI DBANG LAS SO ZHES SO, ,SHES ZIN PA
NYID KYANG YUL GSAL BAR BRJOD DO, ,DE NI SHIN TU MI RIGS TE, YUL
GSAL BA NYID KYANG SHES PA LAS THA DAD PA NYID NA NI, YUL GYI NGO
BO

NYID YIN NA GSAL BAR BEMS PO'I NGO BO NYID DE, BEMS BO LA YANG
RAB TU GSAL BA MI RIGS PA'I PHYIR RO, ,YUL LAS DON GZHAN PA NYID
DE'I RANG NYID LAS RAB TU GSAL BA MI RIGS PA'I PHYIR RO, ,GSAL BA
GZHAN GYIS GSAL BAR BYED NA THUG PA MED PAR 'GYUR RO, ,SHES PA'I

RANG BZHIN NYID NA NI GSAL BA NYID KYANG LKOG GYUR DU THAL BAR
'GYUR RO, ,DE'I PHYIR GDON MI ZA BAR SHES PA RANG RIG PA NYID DU
BRJOD PAR BYA'O, ,RANG RIG PA NI NYAMS SU MYONG BAS GRUB PA YANG
YIN NA JI LTAR BSNYON 'DEBS PAR BYED DE GSUNGS PA, DMIGS PA MNGON
SUM MA YIN NA, ,DON MTHONG

RAB TU GRUB MI 'GYUR, ,ZHES SO, ,RGYAN MDZAD PAS KYANG GSUNGS PA,
GAL TE SHES DE LKOG GYUR NA, ,SHES PA ZHES NYID DE GANG LAS,
,KLOG TU GYUR DE'I RANG GI NI, ,NGO BO SU YIS MTSON PAR NUS,
,ZHES SO, ,'O NA SHES PA THAMS CAD KYI RANG RIG PAS MNGON SUM
NYID NA, 'DI BUM

PA'O ZHES PA LA SOGS PA RTOGS PA'I SHES PA MED PA NYID DANG, DUNG
SER PO LA SOGS PA'I SHES PA MA 'KHRUL PA NYID DU JI LTAR MI 'GYUR
ZHE NA, BRJOD PAR BYA STE, RNAM PAR RTOG PA'I SHES PA YANG RANG
GI BDAG NYID LA RNAM PAR RTOG PA MED PA KHO NA STE, ,'DI BUM PA'O
ZHES PA 'DIS NI PHYI ROL KHO

NA LA RTOGS PAR BYED KYI BDAG NYID LA NI MA YIN NO, ,DE GSUNGS
PA, SHES GANG GANG LA SGRA DON 'DZIN, ,DE NI DE LA RTOG PA'O,
,RANG GI NGO BO SGRA DON MIN, ,DE PHYIR DE LA KUN MNGON SUM,
,ZHES SO, ,'KHUL PA YANG BDAG NYID LA MA 'KHRUL PA SE, RANG NYID
RANG TU GSAL BA'I NGO BO NYID

KYIS SNANG BA'I PHYIR LA, ,YUL MED PA NYID LAS 'KHRUL PAR BRJOD
DO, ,GANG GSUNGS PA, ,RANG NGO BO LA KUN MA 'KHRUL, ,GZHAN NGO BO
LA PHYIN CI LOG ,CES SO, ,DE'I PHYIR RNAM PAR GZHAN DU RAB TU
GSAL BA NYID MA GRUB PA'I PHYIR, ,GAL TE 'DI RNAMS RAB TU GSAL
BAR BYED PA YIN NA DE'I TSE RANG GI

@344B RGYU KHO NA LAS RAB TU GSAL BA'I RANG BZHIN DU SKYES PAR
'GYUR BA RNAMS KYIS, RAB TU GSAL BAR BYED PA YIN NO ZHES KHAS
BLANG BAR BYA'O ZHES PA'O, ,YANG DAG PA'I DON BSGOM PA RAB KYI
MTHAR THUG PA LAS SKYES PA RNAM 'BYOR BA'I SHES PA YANG NGO ZHES
TE, RNAL 'BYOR NI TING NGE 'DZIN DANG SHES

RAB BO, ,TING NGE 'DZIN NI SEMS RTZE GCIG PA NYID KYI MTSAN NYID
CAN NO, ,DNGOS PO MA LUS PA'I DE KHO NA NYID RNAM PAR 'BYED PA NI
SHES RAB PO, ,'DI LA RNAL 'BYOR YOD PAS NA RNAL 'BYOR BA'O, ,GANG
RNAL 'BYOR PA'I SHES PA DE NI MNGON SUM MO, ,DE CI 'DRA BA ZHIG
CE NA, YANG DAG

PA'I DON BSGOM PA RAB KYI MTHAR THUG PA LAS SKYES PA STE, YANG
DAG PA'I DON NI TSAD MAS 'THAD PA'I DON NO, ,BSGOM PA NI YANG
DANG YANG SEMS LAS YANG DAG PAR BSKRUN PA'O, ,YANG DAG PA'I DON
BSGOM PA RAB KYI MTHAR THUG PA LAS SKYES PA'I SHES PA GANG YIN PA
DE RTOG PA DANG,

BRAL ZHING MA 'KHRUL BA'O, ,YANG DAG PA'I DON NI 'PHAGS PA'I BDEN
PA BZHI STE, SDUG BSNGAL DANG KUN 'BYUNG DANG 'GOG PA LAM GYI
MING CAN NO, ,PHUNG PO LNGA'I RANG BZHIN SKAD CIG PA DANG, STONG
PA DANG, BDAG MED PA DANG, SDUG BSNGAL LA SOGS PA'I NGO BO NYID
DU RTOGS PAR BYA BA STE,

GANG YOD PA DE SKAD CIG PA'O ZHES PA LA SOGS PA'I RJES SU DPAG
PAS TSAD MAS 'THAD PAR KHONG DU CHUD PAR BYA BA'I ZHES PA'O, ,'O
NA SGOM NI RNAM PAR RTOG PA YIN LA, RNAM PAR RTOG PA YANG DNGOS
PO MIN PA'I YUL CAN YIN NA, DE LA DNGOS PO GSAL BAR GYUR PAR JI
LTAR 'GYUR, RNAM

PAR RTOG PA YANG RNAM PAR RTOG PA MED PAR JI LTAR 'GRO BAR 'GYUR,
SEMS SKAD CIG PA YANG RTZE GCIG PAR JI LTAR 'GYUR, ,KHYAD PAR
YANG CI ZHIG GIS CI YIS BYA, ,LUS CAN YANG DAG CHAGS PA LA SOGS
PA DANG BRAL BA LAS GROL BA'O ZHES PA THAMS CAD MI 'THAD DO ZHE
NA, 'DI LA

BRJOD PAR BYA STE, RNAM PAR RTOG PA DNGOS PO MA YIN PA'I YUL CAN
YIN YANG DNGOS PO LA LHAG PAR ZHEN PAR BYED PAS BSGOM PA LAS
DNGOS PO KHO NAR 'DIR BSAL BAR 'GYUR RO, ,RNAM PAR RTOG PA KHO NA
RNAM PAR RTOG PA MED PA MA YIN GYI, 'ON KYANG RNAM PAR RTOG PA
LAS RNAM PAR MI

@345A *, ,RTOG PA SKYE BA YIN NO, ,SGOM PA PO RNAMS KYIS RNAM PAR
MI RTOG PA'I SNANG BA 'DI NI NYAMS SU MYONG BAS KYANG GRUB PO,
,MTHONG BA LA MI 'THAD PA ZHES BYA BA NI CI YANG MED DO, ,SEMS
SKAD CIG PA YIN KYANG RIGS MTHUN PA'I SKAD CIG RNAMS LAS RGYUN DU
'DZIN PAR BYED PA NYID KYI

PHYIR RTZE GCIG PAR BRJOD DO, ,SKAD CIG MA NYID KYIS NA KHYAD PAR
YANG 'THAD PA'I PHYIR GYI RTAG PA NYID NA NI MA YIN TE, RTAG PA
NI KHYAD PAR BRTEN PAR BYA BA MA YIN PA NYID KYI PHYIR RO ZHES
PA'O, ,GANG GSUNGS PA, GANG ZHIG RANG BZHIN 'JIG MED PA, ,DE NI
RTAG PAR MKHAS RNAMS SMRA, ,DE YI

NUS PA'AM NUS MED PA, ,GANG YIN RANG BZHIN GYIS GNAS PA, ,RTAG
PHYIR GSO BYA MA YIN NA, ,DE ZAD BYA MIN NUS PA CI, ,ZHES SO,
,GANG LUS CAN NYID LA PHAN 'DOGS PA DANG GNOD PA LAS BDE BA DANG
SDUG BSNGAL DAG YOD PA'I PHYIR LUS CAN CHAGS PA LA SOGS PA DANG
BRAL BA LAS

GROL BA'O ZHES PA YANG MI 'THAD PAR BRJOD PA DE NI MI RIGS TE,
LUS NI CHAGS PA LA SOGS PA'I RGYU MA YIN GYI, ,'ON KYANG MA RIG
PA STE, MI RTAG PA LA RTAG PA'O ZHES DANG, BDAG MED PA LA BDAG GO
ZHES DANG, SDUG BSNGAL LA BDE BA ZHES DANG, MI GTZANG BA LA
GTZANG BZHES PHYIN CI

LOG BZHI'I RANG BZHIN BRDZUN PA LA DMIGS PA'O, ,DE NYID KYI PHYIR
YANG YUL LA BDE BAR SRED PAR 'GYUR RO, ,BDAG RTAG PAR MTHONG BA
KHO NA'O, ,BDE BA MNGON PAR 'DOD PA LA SOGS PA'I RGYU YANG BDAG
GI BYAR 'GYUR RO, ,'DI RNAM LA KUN DU CHAGS PA NI 'DOD CHAGS SO,
,DE

DANG BREL PA NI ZHE SDANG LA SOGS PA RNAMS SO, ,DE'I PHYIR MA RIG
PA KHO NA 'DOD CHAGS LA SOGS PA'I RTZA BA YIN GYI LUS NI MA YIN
TE, LUS YOD NA YANG GAL TE MA RIG PA MED NA CI ZHIG LAS 'DOD
CHAGS LA SOGS PA DANG LDAN PAR 'GYUR, ,DE'I PHYIR 'TSO BA'I LUS
YOD PA NA

YANG MA RIG PA DANG BRAL BA LAS, CHAGS PA DANG BRAL BA RNAMS KYI
GROL BA KUN DU CHAGS PA THAMS CAD DANG BRAL BA 'BYUNG BA LAS
SKYON CI YANG 'BAB PA MED DO ZHES PA THAMS CAD LEGS PAR GNAS
PA'O, ,DE'I YUL NI RANG GI MTSAN NYID DO, ,MNGON SUM RNAM PA BZHI
PO DE'I YUL RANG

@345B GI MTSAN NYID DU RTOGS PAR BYA'O, ,RANG GI MTSAN NYID CES
PA NI DNGOS PO'I RANG BZHIN THUN MONG MA YIN PA YUL DANG DUS DANG
RNAM PAR NGES PA'O, ,'DIS NI 'DI SKAD BSHAD PAR 'GYUR TE, BUM PA
LA SOGS PA CHU LA SOGS PA 'DZIN PAR NUS PA YUL DANG DUS DANG RNAM
PAR DES PA, MDUN

NA GSAL BA BZHIN PA, MI RTAG PA LA SOGS PA'I CHOS GZHAN DU MA
BRTEN PA, 'JUG PA'I YUL RIGS MTHUN PA DANG RIGS MI MTHUN PA LAS
LOG PA NI RANG GI MTSAN NYID DO ZHES PA'I DON TO, ,'O NA GAL TE
RANG GI MTSAN NYID KHO NA MNGON SUM GYI YUL YIN GYI SPYI MA YIN
NA DE'I TSE DU BA

DANG ME'I SPYI DAG GI KHYAB PA JI LTAR MNGON SUM GYIS GZUNG BAR
BYA ZHE NA, 'DI NI SKYON MA YIN TE, GANG GI PHYIR MI LDAN PA RNAM
PAR GCOD PA KHYAD PAR DU BYA BAS RANG GI MTSAN NYID DE'I YUL KHO
NA'O, ,GZHAN DANG LDAN PA RNAM PAR GCOD PAS RANG GI MTSAN NYID
KHO NA DE'I YUL ZHES PA MA

YIN GYI, 'O NA CI ZHE NA, SPYI YANG DE'I YUL LO, ,DE LTAR NI TSAD
MA'I YUL RNAM PA GNYIS TE, GZUNG BAR BYA BA DANG ZHEN PAR BYA
BA'O, ,DE LA MNGON SUM GYI GZUNG BYA NI SNANG BZHIN PA'I SKAD CIG
GCIG GO, ,MNGON SUM GYI RJES SU SKYES PA'I TOG PAS ZHEN PAR BYA
BA NI SPYI KHO NA'O, ,

SPYI DE YANG RNAM PA GNYIS TE GONG MA NYID KYI MTSAN NYID CAN
DANG, THAD KA BA'O, ,DE LA BUM PA LA SOGS PA'I GSAL BA RIGS MTHUN
PA DANG RIGS MI MTHUN PA LA SOGS PA GCIG KHO NA LA SKAD CIG MA DU
MA TSOGS PA'I SPYI NI SGRUB PAR BYED PA'I MNGON SUM GYI YUL LO,
,RIGS MI MTHUN

PA LA SOGS PA'I GSAL BA DU MA RNAMS NI THAD KA BA'I SPYI STE,
KHYAB PA 'DZIN PAR BYED PA'I MNGON SUM GYI YUL LO, ,RJES SU DPAG
PA'I GZUNG RA BYA BA NI SPYI'O, ,ZHEN PAR BYA BA NI RANG GI MTSAN
NYID KHO NA'O, ,RANG GI MTSAN NYID MNGON SUM GYI YUL DU BSGRUB
PAS, ,GZHAN GYIS BRJOD

PA'I TSIG GI DON DRUG RNAMS YUL MA YIN NO ZHES BSHAD DE, 'DI LTA
STE YAN LAG CAN GYI RDZAS DANG, YON TAN DANG, LAS DANG, SPYI
DANG, BYE BRAG DANG 'DU BA ZHES PA'O, ,'DI RNAMS MNGON SUM GYI
SHES PA LA SNANG BA YANG YOD PA MA YIN ZHING, MI SNANG BA YANG
YUL DU RIGS PA MA YIN TE, HA

@346A *, ,CANG THAL BA'I PHYIR RO, ,DE LTAR NI BUM PA LA SOGS PA
YONGS SU SNANG DU RUNG BA LA, ,SNGA MA DANG PHYI MA LA SOGS PA'I
CHA MA GTOGS PAR GZHAN CHUNG ZAD YAN LAG CAN GYI RDZAS GCIG TU
NYE BAR DMIGS PA MED DO, ,RIGS PA'I DBANG PHYUG DAM PAS GANG
GSUNGS

PA; CHA RNAMS YANG DAG NGES GNAS NYID, ,DE LTA DE LTAR SNANG BAR
BYED, ,DE DANG LDAN PA CHA 'GA' ZHIG ,SLAR YANG RTOG PA MED PA
NYID, ,CES SO, ,DE BZHIN DU YON TAN DANG LAS LA SOGS PA SUN
DBYUNG BA YANG RTOGS PAR BYA'O,, ,,'O NA 'JAL BAR BYA BA'I NGO BO
'BRAS

BUR GYUR PA 'GRUB PAR BYED PA'I SHES PA NI TSAD MA'I ZHES GRUB
NA, DE LA GANG 'GRUB PAR BYED PA TSAD MA'I SHES PA YIN PA, 'JAL
BA 'DI CI YIN ZHE NA, BRJOD PAR BYA STE, 'DIR SNGON PO LA SOGS
PA'I DON LAS SHES PA TSUL GNYIS PA SKYE STE, SNGON PO'I RNAM PA
DANG SNGON PO'I RTOGS PA'I RANG

GI TSUL LO, ,DE LA SNGON PO'I RNAM PA MA YIN PA LAS LDOG PAS
SNGON PO'I RNAM PA'I SHES PA NI TSAD MA'O, ,SNGON PO RTOGS PA MA
YIN PA LAS LDOG PAS, SNGON PO RTOGS PA RANG GI TSUL NI 'JAL BA
STE, DE KHO NA 'BRAS BU'O, ,JI SKAD DU GSUNGS PA, DON DANG 'DRA
BA NI 'DI'I TSAD MA YIN

LA; DON RTOGS PA NI TSAD MA'I 'BRAS BU'O ZHES SO, ,'DI YANG RNAM
PAR RTOG PAS THA RTOGS PAS THA DAD DU RNAM PAR GZHAG GI DON DAM
PAR NI THA DAD PA MED PA KHO NA'O, ,JI SKAD DU GSUNGS PA, MNGON
SUM GYI SHES PA DE NYID TSAD MA'I 'BRAS BU'O ZHES SO, ,GAL TE
YANG SHES PA RNAM PA DANG

BCAS PAR MI 'DOD NA, DE'I TSE RNAM PAR MED PA NYID KYIS YUL THAMS
CAD LA MTSUNGS PA NYID KYI PHYIR, RNAM PAR PHYE NAS YUL RNAM PAR
'JOG PA MI 'GRUB PO, ,GANG YANG 'GA' ZHIG SHES PA SNGA MA TSAD MA
DANG, SHES PA PHYI MA TSAD MA'I 'BRAS BU'O ZHES SMRA BA STE, MI
RIGS TE, DE LTAR

NA RE ZHIG SKAD CIG DANG POR 'BYUNG BA'I SHES PA NI TSAD MA MA
YIN TE, 'BRAS BUR GYUR PA'I SHES PA GNYIS PA MI SKYE BA'I PHYIR
RO, ,'BRAS BUR GYUR BA'I SHES PA GNYIS PA SKYE BA NA YANG SNGA MA
SKAD CIG MA NYID KYIS ZHIG PA'I PHYIR, JI LTAR BUM PA LA SOGS
PA'I YUL SHES PA'I TSAD MAR

@346B 'GYUR; DUS MTSUNGS PAR BYUNG BA'I SHES PA YANG 'BRAS BUR
RIGS PA MA YIN NO, ,PHAN GDAGS PAR BYA BA DANG, PHAN 'DOGS PAR
BYED PA NYID MED PA'I PHYIR G-YAS PA DANG CIG SHOS KYI BA LANG GI
RVA DAG BZHIN NO ZHES PA RTOG GE'I SKAD DU MNGON SUM YONGS SU
BCAD PA'O,, ,,

RJES SU DPAG PA RNAMS KYIS TE RANG DON DANG GZHAN DON NO, ,RANG
GI CHED DU GANG YIN PA DE RANG DON TO, ,RANG DON RJES SU DPAG PA
NI SHES PA'I BDAG NYID DE, LA LA SOGS PA DU BA LA SOGS PA MTHONG
NAS RTOGS PA PO GANG GI ME'I SHES PA SKYE BA NI DE KHO NA SHES PA
DES LKOG TU GYUR PA'I DON

RTOGS PAR BYED KYI GZHAN MA YIN NO ZHES PAS RANG GI DON TE DE
RJES SU DPAG PAR BRJOD DO, ,GZHAN GYI CHED DU GANG YIN PA DE
GZHAN DON NO, ,GZHAN DON RJES SU DPAG PA TSIG GI BDAG NYID DE,
TSUL GSUM PA RTOGS PAR BYED DU 'JUG PA'I TSIG NI PHA ROL PO RTOGS
PAR BYED DU 'JUG

SHES PAR BYED DU 'JUG CES BYAS NAS TSIG KYANG NYE BAR BTAGS PA LA
RJES SU DPAG PA'I SGRAS BRJOD DO, ,DE LA RANG DON NI TSUL GSUM
PA'I RTAGS LAS GANG RJES SU DPAG PAR BYA ZHES PA'O, ,TSUL GSUM
DANG LDAN PA'I RTAGS NI RJES SU DPAG PAR BYA BA LKOG TU GYUR PA'I
YUL LA RTOGS PA

PO'I GANG SHES PA SKYE BA DE RANG DON RJES SU DPAG PA'O, ,DE YANG
CHOS CAN GYI KHYAD PAR 'BREL PA NYID KYIS BSGRUB PAR BYA BA DANG,
MED NA MI 'BYUNG BA NYID DU NGES PA'O ZHES KHA CIG GO, ,MER LHAG
PAR ZHEN PA'O ZHES GZHAN RNAMS SO, ,DA NI RTAGS KYI TSUL GSUM PO
BSHAD PAR BYA BA STE, RJES

SU DPAG PAR BYA BA LA YOD PA NYID KHO NAR NGES PA'O, ,RJES SU
DPAG PAR BYA BA LA SOGS PA'I CHOS CAN LA RTAGS YOD PA NYID DU
NGES PA GANG DE NI TSUL GCIG STE, PHYOGS KYI CHOS NYID KYI MING
CAN NO, ,'DIR YOD PA SMOS PAS MA GRUB PA BSAL TE, DPER NA SGRA MI
RTAG STE, MIG GIS GZUNG

BAR BYA BA NYID KYI PHYIR RO ZHES PA BZHIN NO, ,MIG GIS GZUNG BAR
BYA BA NI MIG GI RNAM PAR SHES PAS GZUNG BYA NYID DE, ,DE CHOS
CAN SGRA LA MED DO, ,KHO NA'I SGRAS PHYOGS KYI PHYOGS GCIG LA MA
GRUB STE, DPER NA PHYOGS KYI GOS CAN PA'I SBYOR BA, SHING RNAMS
SEMS PA CAN YIN TE, NYAL BA'I

@347A *, ,PHYIR RO; ,LO MA ZUM PA'I MTSAN NYID CAN NI NYAL BA
STE, DE YANG SHING THAMS CAD LA MA GRUB PO, ,NGES PA SMOS PAS THE
TSOM ZA BA'I MA GRUB PA STE, 'DI NA ME YOD DE RLANGS PA LA SOGS
PAR THE TSOM ZA BA'I 'BYUNG BA 'DUS PA'I PHYIR RO ZHES PA LTA
BU'O, ,YOD PA'I SGRA LAS

PHYIS KHO NA'I SGRAS THUN MONG MA YIN PA STE, SGRA MI RTAG STE
MNYAN PAR BYA BA NYID KYI PHYIR RO ZHES PA LTA BU'O, ,PHYOGS DANG
MTHUN PA KHO NA LA YOD PA'O, ,NGES PA'O ZHES 'JUG PA'O, ,PHYOGS
DANG MTSUNGS PA NI PHYOGS DANG MTHUN PA STE, PHYOGS DANG LHAN CIG
'DRA BA'I DPE'I CHOS CAN NO ZHES PA'I DON

TO; ,PHYOGS DANG MTHUN PA KHO NA LA YOD PAR NGES PA ZHES PA RJES
SU 'GRO BA'I MING CAN TSUL GNYIS PA'O, ,'DIR YOD PA SMOS PAS 'GAL
BA BSAL TE, SGRA RTAG STE BYAS PA'I PHYIR RO ZHES PA LTA BU STE,
BYAS PA NYID KYI RTAG PA'I MI MTHUN PA'I PHYOGS MI RTAG PA NYID
KYIS KHYAB PA CAN NO ZHES PAS 'GAL

BAR BRJOD DO, ,KHO NA'I YI GES THUN MONG GI BSAL TE, SGRA RTAG
STE GZHAL BYA NYID KYI PHYIR RO ZHES PA LTA BU'O, ,GZHAL BYA NYID
RNAM PAR RTOG PAS YUL DU BYAS PA NYID NI, MTHUN PA'I PHYOGS NAM
MKHA' DANG MI MTHUN PA'I PHYOGS BUM PA LA YANG YOD DO ZHES PA
THUN MONG BAR BRJOD DO, ,YOD PA'I SGRA

LAS SNGON DU KHO NA'I YI GES NI PHYOGS DANG MTHUN PA THAMS CAD LA
KHYAB PAR BYED PA MA YIN YANG RTZOL BA LAS BYUNG BA GTAN TSIGS
NYID DU BSHAD DE, SGRA MI RTAG STE BRTZAL MA THAG TU BYUNG BA
NYID KYI BUM PA BZHIN DANG GLOG BZHIN ZHES PA LTA BU'O, ,NGES PAR
SMOS PA RJES SU 'GRO BA LA THE TSOM ZA BA BSAL

TE; 'DI THAMS CAD MKHYEN PA MA YIN TE SMRA BA PO NYID KYI PHYIR
'DOD PA'I SKYES BU BZHIN ZHES PA LTA BU STE, PHYOGS DANG MTHUN PA
'DOD PA'I SKYES BU LA, SMRA BA PO NYID THAMS CAD MKHYEN PA MA YIN
PA NYID KYIS KHYAB PA'AM, MA KHYAB PA MI SHES PAS SO, ,MI MTHUN
PHYOGS LA MED PA KHO NAR NGES

PA'O, ,MTHUN PA'I PHYOGS MA YIN PA NI MI MTHUN PHYOGS TE DE LA
MED PA NYID KHO NAR NGES PA GANG DE NI LDOG PA'I MING CAN TSUL
GSUM PA'O, ,'DIR YANG MED PA GZUNG BAS 'GAL BA BSAL LO, ,KHO NA'I
YI GES THUN MONG BA'O, ,NGES PA SMOS PAS MI MTHUN PHYOGS LA LDOG
PA THE TSOM ZA BA STE,

@347B DPER NA SKYES BU 'DI 'DOD CHAGS BRAL BA MA YIN TE, SMRA
BA'I PHYIR SHING RTA ZHON PA'I SKYES BU BZHIN ZHES PA LTA BU STE,
GANG DU 'DOD CHAGS DANG BRAL BA MA YIN PA NYID MED PA DER SMRA BA
PO NYID KYANG STE, RDO BA'I DUM BU BZHIN, RDO'I DUM BU LAS GNYI
GA LOG TU ZIN MOD, DE LTA NA YANG CI, RDO'I

DUM BU LAS CHAGS BRAL MA YIN PA NYID LOG PA NA SMRA BA PO NYID
LOG GAM 'ON TE RANG NYID KHO NA LAS ZHES MI SHES SO, ,DE'I PHYIR
'DI LDOG LDOG PA LA THE TSOM ZA BA'I MA NGES PA'O, ,MED PA SMOS
PA LAS PHYIS KHO NA'I YI GE'I MI MTHUN PHYOGS KYI PHYOGS GCIG LA
'JUG PA'I THUN MONG BA STE,

DPER NA SGRA NI BRTZAL MA THAG TU BYUNG BA YIN TE MI RTAG PA NYID
KYI PHYIR ZHES PA LTA BU STE, MI RTAG PA NYID NI MI MTHUN PHYOGS
NAM MKHA' LAS LDOG CING GLOG LAS MA YIN PA DE'I PHYIR 'DI MI
MTHUN PHYOGS KYI PHYOGS GCIG LA 'JUG PA NYID DO, ,'O NA PHYOGS
DANG MTHUN PA KHO NA LA YOD PA ZHES

BRJOD PA NA, SHUGS KHO NA LAS PHYOGS DANG MTHUN PA MA YIN PA LA
MED PA NYID RTOGS TE, DE'I PHYIR CI'I DON DU GNYI GA DAG NYE BAR
BZUNG ZHE NA, SNGON GYI RGAN PO RNAMS NI MI MTHUN PHYOGS NGES
PA'I DON DU'O ZHE'O, ,DE RNAMS KYANG MI MTHUN PHYOGS RNAM PA GSUM
KHO NAR 'GYUR RO ZHES SEMS

TE; BSGRUB PAR BYA BA MED PA TZAM DANG, BSGRUB PAR BYA BA LAS
GZHAN PA DANG, BSGRUB BYA DANG LHAN CIG 'GAL BA'O, ,SBYOR BA NGES
PA'I DON DU'O ZHES KHA CIG STE, RJES SU 'GRO BA CAN GYI SBYOR
BA'AM LDOG PA CAN GYI SBYOR BA NGES PA DANG LDAN PA GCIG SBYAR
BAR BYA'I GNYIS DAG NI MA YIN NO ZHE NA,

CHOS MTHUN PA DANG LDAN PA DANG, CHOS MI MTHUN PA DANG LDAN PA'I
SBYOR BA GSAL BAR BYA BA'I DON DU ZHES KHA CIG GO ,TSUL GSUM PA
CAN GYI RTAGS GSUM KHO NA RNAMS SO, ,GANG RNAMS KYI TSUL GSUM YIN
PA DE RNAMS TSUL GSUM PA CAN GYI RTAGS TE GSUM KHO NA'O, ,'BRAS
BU TSUL GSUM PA'I

RTAGS DANG RANG BZHIN TSUL GSUM PA'I RTAGS DANG, MI DMIGS PA TSUL
GSUM PA'I RTAGS SO, ,SGRUB PAR BYED PA DANG SHES PA BYED PA DANG
GTAN TSIGS DANG KHYAB PAR BYA BA ZHES PA RTAGS KYI MING GZHAN
RNAMS SO, ,DE LA 'BRAS BU NI, DPER NA GANG NA DU BA YOD PA DE NA
ME STE, DPER NA TSANG

@348A *, ,BANG BZHIN, 'DI NA YANG DU BA'O ZHES PA BDE BAR GSHEGS
PA RNAMS KYI KHYAB PA DANG PHYOGS CHOS NYID KYI MING CAN SGRUB
BYED KYI NGAG YAN LAG GNYIS PA KHO NA'O, ,GZHAN RNAMS NI DAM BCA'
DANG GTAN TSIGS DANG DPE DANG NYE BAR SBYAR BA DANG MJUG BSDU BA
ZHES PA YAN LAG LNGA

BSGRUB PA'I NGAG TU SMRA'O, ,NYE BAR DGOD PA YANG, 'DI LTA BU
STE, 'DI NA ME YOD DE, DU BA YOD PA'I PHYIR, GANG NA DU BA YOD PA
DE NA ME STE DPER NA TSANG BANG BZHIN, DE LTA BU YANG 'DI'O,
,DE'I PHYIR ME YOD DO, ,'DI YANG MI RIGS TE, 'BREL BA DANG BRAL
BA'I DAM BCA' BA'I TSIG TZAM LAS BSGRUB

PAR BYA BA RTOGS PAR MI RIGS PA'I PHYIR RO, ,'BREL BA MED PAR NI
SGRA DANG DON DAG GIS 'BREL BA SUN DBYUNG BAR BSGRUB ZIN PA'I
PHYIR SLAR MI BRJOD DO, ,DAM BCA' BA MED PA LNGA'I MTHA' CAN GYI
GTAN TSIGS KYI SBYOR BA MI RIGS LA, GTAN TSIGS MED PAR NYE BAR
SBYAR BA DANG, DPE DAG MI

RIGS SHING, GANG NA DAM BCA' NYID MED PA DER DAM BCA' SLAR YANG
BRJOD PA MJUG BSDU BA CI LAS 'BYUNG BAR 'GYUR ZHES TE, THAMS CAD
KUN DU BCAD ZIN PA GCOD PA'O, ,'BRAS BU'I GTAN TSIGS 'DI YANG YUL
GYI DBYE BAS RNAM PA GSUM STE, ME LA SOGS PA BSGRUB PAR BYA BA LA
DU BA LA

SOGS PA MNGON SUM DANG MI DMIGS PA RNAM PA GSUM GYI NGES PAR BYA
BA DANG, MIG LA SOGS BSGRUB PAR BYA BA LA SHES PA RES 'GA' 'BRAS
BU SKYE BA LAS SHES PAR BYA BA DANG, GZUGS LA SOGS PA BSGRUB PAR
BYA BA LA RO LA SOGS PA TSOGS PA GCIG LA RAG LAS PA NYID KYIS
NGES

PAR BYA BA DPER NA MA DU LUNG GA SOGS PA'I 'BRAS BU LA GZUGS LAS
RO RJES SU DPOG PA LTA BU'O, ,'DIR GZUGS BSKYED PAR BYA BA LA
GZUGS SNGA MA NYE BAR LEN PA DANG RO LHAN CIG BYED PA'I RGYU STE,
PHUNG PO SNGA MA LAS PHUNG PO PHYI MA SKYE BA LA RIGS PA 'DI'O,
,'O NA NYE BAR LEN PA DANG LHAN CIG

BYED PA DAG RJES SU 'GRO BA DANG LDOG PA RJES SU SGRUB PA 'BRAS
BU'I NGOR MTSUNGS PA NYID KYI PHYIR KHYAD PAR CI YOD CE NA, BRJOD
PAR BYA STE, GANG RNAM PAR 'GYUR BAS RGYUN CIG LA GANG 'GRUB PA
STE 'BRAS BU'I NGOR SNGA MA NYE BAR LEN PA'O, ,GANG RGYUN GZHAN
LA KHYAD PAR BSKYED PA'I RGYU MTSAN DE LHAN

@348B CIG BYED PA'I RGYU'O, ,DPER NA SH'A LI'I MYU GU BSKYED PAR
BYA BA LA SH'A LI'I SA BON NYE BAR LEN PA DANG ZHING SA DANG CHU
LA SOGS PA LHAN CIG BYED PA YIN PA BZHIN NO, ,DE LTAR 'BRAS BU'I
GTAN TSIGS DE LAS BYUNG BA'I 'BREL PA LAS RTOGS PAR BYED PA'O
ZHES GNAS SO, ,RANG BZHIN NI RANG

YOD PA TZAM GYIS 'BYUNG BA'I BSGRUB PAR BYA BA'I CHOS LA GTAN
TSIGS SO, ,GTAN TSIGS YOD PA TZAM GYIS 'BYUNG BA'I BSGRUB PAR BYA
BA'I CHOS LA GANG GTAN TSIGS SU BRJOD PAR BYA BA DE BSGRUB PAR
BYA BA'I CHOS DE'I RANG BZHIN DU RTOGS PAR BYA'O, ,DPER NA 'DI NI
SHING GI THA SNYAD DU BYAR RUNG STE,

SHING SHA BA'I THA SNYAD DU BYAR RUNG BA NYID KYI PHYIR ZHES PA
LTA BU'O, ,'DI NI ZHES PA MDUN NA YONGS SU MTHONG BZHIN PA'I TSIG
GI DON TE CHOS CAN NO, ,SHING SHA BA'I THA SNYAD DU BYAR RUNG BA
NYID KYI PHYIR ZHES SGRUB PAR BYED PA'O, ,SHING SHA PA'I THA
SNYAD DU BYAR RUNG BA NYID KYI PHYIR ZHES PA'I DON CI ZHE NA, LO
MA DANG 'DAB MA DANG KHA DOG DANG DBYIBS KYI

KHYAD PAR GYI THA SNYAD DU BYAR RUNG BA NYID KYI PHYIR ZHES PA'I
DON TO, SHING GI THA SNYAD DU BYAR RUNG BA NYID NI BSGRUB PAR BYA
BA'O, ,'O NA GCIG NYID LA BSGRUB PAR BYA BA DANG SGRUB PAR BYED
PA MI RIGS TE, DAM BCA' BA'I DON GYI PHYOGS GCIG NYID KYI PHYIR
RO ZHE NA, MA YIN TE THA DAD PA MED NA MED, YANG RTOGS PA

PO 'GA' ZHIG SHING SHA BA'I THA SNYAD BYAS NAS DE LA SHING GI THA
SNYAD SNGAR BYAS KYANG, RMONGS PAS CUNG ZAD SGRO BTAGS NAS SLAR
MI BYED PA DE LA DA GZOD RANG BZHIN GYI GTAN TSIGS KYI THA SNYAD
DU BYA'O, ,DE'I PHYIR DE DAG DON DAM PAR GCIG PA NYID LA YANG
RNAM PAR RTOG PA'I BLO THA SNYAD LA GRUB

PA LDOG PA LA BRTEN NAS SKYES PA LA THA DAD PAR SNANG BA'I PHYIR
BSGRUB PAR BYA BA DANG SGRUB PAR BYED PA NYID NI MI 'GAL LO ZHES
PA'O, ,MI DMIGS PA NI DPER NA PHYOGS 'DI NA BUM PA MED DE DMIGS
PA'I MTSAN NYID KYI 'GYUR PA MI DMIGS PA'I PHYIR RO ZHES PA LA
SOGS PA LTA BU'O, ,

DMIGS PA'I MTSAN NYID KYIR GYUR PA'I ZHES PA'I SNANG DU RUNG BA'I
ZHES PA'I DON TO, ,'O NA MED PA JI LTAR SNANG RUNG NYID YIN ZHE
NA, DBANG PO'I SHES PA GCIG GIS GZUNG BAR BYA BAS PHYOGS LA SOGS
PA DMIGS PAR BYA BA BZHIN PA NI GAL TE BUM PA YOD NA BLTAR RUNG
BA KHO NAR 'GYUR RO ZHES

@349A *, ,BAS DMIGS PA'I RKYEN GZHAN TSANG BA'I PHYIR SNANG RUNG
NYID DU SRID PA STE, DE SNANG DU RUNG BA KHO NA NI MA YIN NO, ,DE
MI DMIGS PA'I PHYIR RO ZHES PA GTAN TSIGS SO, ,DE YANG SHES PA
GCIG LA 'DRE BA'I TSIG GI DON LAS SAM SHES PA GCIG MA 'DRES PA'I
TSIG GI DON DMIGS PA

LAS NGES PAR BYA'O ZHES PA'O, ,DE GNYI GA LAS DANG BYED PA PO'I
DNGOS POR MA YIN PA DGAG PA'I TSUL GYIS MI DMIGS PA BRJOD KYI,
MED PA DGAG PA'I TSUL GYIS DMIGS PA LOG PA TZAM NI MA YIN TE, DE
LTA NI RANG NYID CI YANG MA YIN PAS JI LTAR SGRUB BYED DU 'GYUR,
DGAG BYA LA GZHAN PA'I

SHES PA TZAM YANG MA YIN TE, GZUGS DMIGS PA LAS KYANG N'A GA RANG
GA LA RO DGAG PAR THAL BAR 'GYUR BA'I PHYIR RO, ,DE'I PHYIR DGAG
BYA LAS KHYAD PAR CAN KHO NA'I DNGOS PO GNYIS PO SA PHYOGS SAM SA
PHYOGS KYI SHES PA NI MI DMIGS PA'O ZHES GNAS SO, ,DE NYID KYI
PHYIR DNGOS PO MED PA BSGRUB

PAR BYA BA MA YIN TE, DE BUM PAS DBEN PA'I SA PHYOGS 'DZIN PA'I
MNGON SUM KHO NA GRUB PA NYID KYI PHYIR ROL, ,DNGOS PO MED PA'I
THA SNYAD NI RMONGS PA'I NGOR MI DMIGS PAS BSGRUB PAR BYA STE, DE
LTAR NI RMONGS PA 'GA' ZHIG RDUL LA SOGS PA GRANG CAN LA GRAGS
PA'I YON TAN RNAMS LA MI DMIGS

PAS MED PA'I THA SNYAD ZHUGS KYANG RANG GI GRUB PA'I MTHA' GOMS
PA LAS SLAR YANG THAMS CAD DU THAMS CAD YOD DO ZHES DANG, ,SA
PHYOGS LA SOGS PA 'GA' ZHIG TU YUNG BUM PA LA MI DMIGS PA YOD NA
YANG MED PA'I THA SNYAD MI BYED CES PAS NA MI DMIGS PA THA SAD
RNAM PA GSUM BYA STE, DE LA DGOS PA

MED PAR 'GRO BA DANG 'ONG BA'I MTSAN NYID CAN LUS KYI THA SNYAD
DANG 'DI NI BUM PA MED DO ZHES PA NGAG GI DANG 'DI LTA BU KHO NA
NANG GI BRJOD PA'I RNAM PA CAN YID KYI'O ZHES PA'O, ,MI DMIGS PA
NI LAS KYI CHOS KYI PHYOGS LA BSGRUB PAR BYA BA DANG LHAN CIG
DE'I BDAG NYID KYI MTSAN NYID 'BREL BAR RTOGS PAR BYA

ZHING BYED PA PO'I CHOS KYI PHYOGS LA NI DE LAS BYUNG BA STE, DE
LTAR NI BUM PAS DBEN PA'I SA PHYOGS SAM SA PHYOGS KYI SHES PA NI
MI DMIGS PA ZHES BRJOD DO, ,MED PA'I THA SNYAD DU RUNG BA NYID
DANG DE'I RANG BZHIN TE SHES PA NI SA PHYOGS KYI 'BRAS BU'O ZHES
PA'O, ,'O NA GAL TE MI DMIGS PA LA YANG DE'I

@349B BDAG NYID DANG DE LAS BYUNG BA DAG KHO NA'I 'BREL BA YIN
NA, DE LTA NA 'BRAS BU DANG RANG BZHIN DAG LAS MI DMIGS PA JI
LTAR THA SNYAD CE NA, DGAG PA SGRUB PAR BYED PA LA THA DAD PA STE
DNGOS POR NA MA YIN NO, ,SLOB DPON GYIS JI SKAD GSUNGS PA, 'DI LA
GNYIS NI DNGOS PO SGRUB

PAR BYED PA YIN LA, GCIG NI DGAG PA'I GTAN TSIGS SO ZHES SO,
,DMIGS PA'I MTSAN NYID KYIR GYUR PA'I KHYAD PAR GYIS YUL GYIS
BSKAL BA RI RAB LA SOGS PA DANG, DUS KYIS BSKAL BA 'BYUNG BAR
'GYUR PA'I 'KHOR LOS SGYUR BA'I DUS LA SOGS PA DANG, RANG BZHIN
GYIS

BSKAL BA SHA ZA LA SOGS PA LA MA DMIGS PA TZAM YOD PAR GYUR NA
YANG MED PA'I THA SNYAD MA YIN NO ZHES BSHAD PAR 'GYUR RO, ,MI
DMIGS PA 'DI YANG DA LTAR BA'I DUS LA TSAD MA YIN ZHING KHYAD PAR
DRAN PA YOD PAR GYUR NA 'DAS PA'I DUS LA YANG STE, MA 'ONGS PA'I
DUS LA NI MI

DMIGS PA RANG NYID KYANG THE TSOM ZA BA'I NGO BO YIN PAS, DE'I
PHYIR TSAD MA MA YIN NO, ,RIGS PA SMRA BAS GSUNGS PA, DRAN PA'I
'DU BYED MA NYAMS PA'I 'DAS PA DANG DA LTAR GYI RTOGS PA PO'I
MNGON SUM LDOG PA NI MI DMIGS PA STE, MED PA'I THA SNYAD SGRUB
PAR BYED PA'O ZHES

SO; ,DE LA GANG GI TSE RING BA NYID KYI PHYIR DGAG PAR BYA BA
RUNG DU YUL MA YIN PAR GYUR PA DE'I TSE SNANG RUNG MI DMIGS PA
DNGOS SU RAB TU BRJOD PAR MI NUS SO ZHES 'BRAS BU MI DMIGS PA LA
SOGS PA RNAMS RAB TU SBYAR BAR BYA'O, ,DE NYID KYI PHYIR 'DI
SBYOR BA'I BYE BRAG GIS RNAM PA BCU

DRUG TU 'GYUR TE, DE LA RANG BZHIN MI RIGS PA NI DPER NA, 'DI NA
DU BA MED DE DMIGS PA'I MTSAN NYID KYIR GYUR PA MI DMIGS PA'I
PHYIR RO, ,DGAG PAR BYA BA DU BA'I GANG RANG BZHIN DE 'DI MI
DMIGS PA'O, ,'BRAS BU MI DMIGS PA NI DPER NA, 'DI NA DU BA'I RGYU
NUS PA

THOGS PA MED PA RNAMS MED DE DU BA MED PA'I PHYIR RO, ,DGAG PAR
BYA BA DU BA'I RGYU RNAMS KYI 'BRAS BU DU BA STE, DE 'DIR MI
DMIGS PA'O, ,RGYU MI DMIGS PA NI DPER NA, 'DI NA DU BA MED DE ME
MED PA'I PHYIR RO, ,DGAG PAR BYA BA DU BA'I RGYU MED STE, DE 'DIR
MI DMIGS PA'O,

@350A *, ,PA'O, ,KHYAB PAR BYED PA MI DMIGS PA NI DPER NA, 'DI NA
SHING SHA PA MED DE SHING MED PA'I PHYIR RO, ,DGAG PAR BYA BA
SHING SHA BA'I KHYAB PAR BYED PA SHING STA DE 'DIR MI DMIGS PA'O,
,RANG BZHIN 'GAL BA DMIGS PA NI DPER NA, 'DI NA GRANG BA'I REG PA
MED DE ME

YOD PA'I PHYIR RO ZHES PA LTA BU'O, ,DGAG PAR BYA BA GRANG BA'I
REG PA'I RANG BZHIN NI GANG GRANG BA STE, DE DANG 'GAL BA ME YIN
ZHING DE YANG 'DIR DMIGS PA'O, ,'BRAS BU DANG 'GAL BA MI DMIGS PA
NI DPER NA, 'DI NA GRANG BA'I RGYU NUS PA THOGS PA MED PA RNAMS
MED DE, ME YOD PA'I

PHYIR RO ZHES PA'O, ,THA MA'I SKABS SU GYUR PA KHO NA'I RGYU
'BRAS BU SKYED PAR BYED KYI RGYU THAMS CAD MA YIN TE, DE'I PHYIR
KHYAD PAR NYE BAR BZUNG BA'O, ,DGAG PAR BYA BA GRANG BA'I RGYU
RNAMS KYI 'BRAS BU GRANG BA STE DE DANG 'GAL BA YIN ZHING, ,DE
'DIR DMIGS PA'O, ,RGYU DANG 'GAL BA MI

DMIGS PA NI DPER NA, 'DI LA SPU LONG LA SOGS PA'I KHYAD PAR RNAMS
MED DE, SREG PAR BYED PA KHYAD PAR NYE BA'I PHYIR RO, ,DGAG PAR
BYA BA SPU LONG LA SOGS PA'I KHYAD PAR RNAMS KYI RGYU GRANG BA
STE, ,DE DANG 'GAL BA SREG PAR BYED PA KHYAD PAR BA YIN ZHING,
,DE 'DIR DMIGS PA'O, ,

KHYAB PAR BYED PA DANG 'GAL BA DMIGS PA NI DPER NA, 'DI NA BA
MO'I REG PA MED DE ME YOD PA'I PHYIR RO ZHES PA'O, ,DGAG PAR BYA
BA BA MO'I REG PA KHYAB PAR BYED PA GRANG BA STE, DE DANG 'GAL BA
ME KHYAD PAR MA YIN LA, DE 'DIR DMIGS PA'O, ,RANG BZHIN 'GAL BA'I
'BRAS BU DMIGS

PA NI DPER NA, 'DI NA GRANG BA'I REG PA MED DE DU BA YOD PA'I
PHYIR RO, ,DGAG PAR BYA BA GRANG REG GI RANG BZHIN GANG YIN PA
DE'I 'GAL BA ME STE DE'I 'BRAS BU DU BA YIN ZHING DE 'DIR DMIGS
PA'O, ,'BRAS BU DANG 'GAL BA'I 'BRAS BU DMIGS PA NI DPER NA, 'DI
NA GRANG BA'I RGYU NUS PA

THOGS PA MED PA RNAMS MED DE DU BA YOD PA'I PHYIR ZHES PA'O,
,DGAG BYA GRANG BA'I RGYU MTSAN GYI 'BRAS BU GRANG BA STE, DE
DANG 'GAL BA ME YIN ZHING, DE'I 'BRAS BU DU BA STE 'DIR DMIGS
PA'O, ,RGYU DANG 'GAL BA'I 'BRAS BU DMIGS PA NI DPER NA, SA
PHYOGS 'DI NI SPU LONG LA SOGS

@350B PA'I KHYAD PAR DANG LDAN PA'I GRANG BA DANG LDAN PA MA YIN
TE DU BA YOD PA'I PHYIR RO ZHES PA'O, ,DGAG PAR BYA BA SPU LONG
LA SOGS PA'I KHYAD PAR RNAMS KYI RGYU GRANG BA STE, DE DANG 'GAL
BA ME YIN LA, DE'I 'BRAS BU DU BA YIN ZHING DE DMIGS PA'O, ,KHYAB
BYED DANG 'GAL BA'I 'BRAS BU DMIGS PA NI

DPER NA 'DI NA BA MO'I REG PA MED DE DU BA YOD PA'I PHYIR ZHES
PA'O, ,DGAG PAR BYA BA BA MO'I REG PA'I KHYAB PAR BYED PA GRANG
BA STE, DE DANG 'GAL BA ME YIN LA, DE'I 'BRAS BU DU BA YIN ZHING,
DE 'DIR DMIGS PA'O, ,RANG BZHIN 'GAL BAS KHYAB PA DMIGS PA NI
DPER NA, 'DI NA ME MED

DE BA MO'I REG PA YOD PA'I PHYIR RO, ,DGAG PAR BYA BA ME'I RANG
BZHIN DE DANG 'GAL BA GRANG BA STE DES KHYAB PA MO'I REG PA YIN
LA DE 'DIR DMIGS PA'O, ,'BRAS BU 'GAL BAS KHYAB PA DMIGS PA, DPER
NA 'DI NA ME'I RGYU NUS PA THOGS PA MED PA RNAMS MED DE, ,BA MO'I
REG PA

YOD PA'I PHYIR ZHES PA'O, ,DGAG PAR BYA BA ME'I RGYU RNAMS KYI
'BRAS BU ME YIN LA DE DANG 'GAL BA GRANG BA DANG, DES KHYAB PA PO
BA MO'I REG PA STE DE 'DIR DMIGS PA'O, ,RGYU DANG 'GAL BAS KHYAB
PA DMIGS PA NI DPER NA 'DI NA DU BA MED DE BA MO'I REG PA YOD
PA'I PHYIR ZHES PA'O, ,

DGAG PAR BYA BA DU BA'I RGYU ME YIN LA DE DANG 'GAL BA GRANG BA
STE, DES KHYAB PA BA MO'I REG PA YIN ZHING DE DMIGS PA'O, ,KHYAB
BYED DANG 'GAL BAS DMIGS PA NI DPER NA, 'DI RTAG PA MA YIN TE,
RES 'GA' 'BRAS BU BYED PA NYID KYI PHYIR RO, ,DGAG PAR BYA BRTAG
PA'I KHYAB PAR

BYED PA KHYAD PAR DU 'GYUR BA MED PA YIN LA, DE DANG 'GAL BA
KHYAD PAR DU 'GYUR BA DANG BCAS PA NYID DE DES KHYAB PAR RES 'GA'
'BRAS BU BYED PA NYID YIN ZHING, DE 'DIR DMIGS PA'O, ,'BRAS BU MI
DMIGS PA LA SOGS PA'I SBYOR BA BCO LNGA PO 'DI RNAMS KYANG RANG
BZHIN MI DMIGS PA'I

NGO BO NYID KHO NAR RTOGS PAR BYA STE, SBYOR BA'I DBYE BA GZHAN
PHYE BA'O, ,DE LA RANG BZHIN MI DMIGS PAS MED PA'I THA SNYAD DU
DU RUNG BA NYID BSGRUB PAR BYA'I, DNGOS PO MED PA NI MA YIN TE,
DNGOS PO MED PA NI MA YIN PAR DGAG PA'I TSUL GYIS DMIGS PA ZHES
BRJOD CING, DE YANG

@351A *, ,MNGON SUM NYID KYIS GRUB PA NYID KYI PHYIR RO, ,GZHAN
RNAMS THAMS CAD KYI DNGOS PO MED PA DANG DNGOS PO MED PA'I THA
SNYAD KYANG BSGRUB PAR BYA STE, DE RNAMS NI LKOG TU GYUR PA'I YUL
CAN YIN PA NYID KYI MNGON SUM GYI YUL MA YIN PA'I PHYIR RO ZHES
PA RTOG GE'I SKAD DU RANG DON RJES SU DPAG

PA YONGS SU BCAD PA RDZOGS SO,, ,,TSUL GSUM PA'I RTAGS RJOD PAR
BYED PA NI GZHAN DON RJES SU DPAG PA'O, ,RJES SU 'GRO BA DANG
LDOG PA DANG PHYOGS CHOS KYI MING CAN TSUL GSUM PA RNAMS TSIG
GANG GIS BRJOD PAR BYED PA'I TSIG DE NI NYE BAR BTAGS PA LAS RJES
SU DPAG PA BRJOD PAR

BYA'O, ,DE RNAM PA GNYIS TE CHOS MTHUN PA DANG LDAN PA DANG CHOS
MI MTHUN PA DANG LDAN PA'O, ,BSGRUB BYA'I CHOS CAN DANG DPE'I
CHOS CAN DAG GTAN TSIGS YOD PA NYID KYI RNAM PAR MI MTSUNGS PA
NYID NI CHOS MTHUN PA STE, DE GANG LA YOD PA DE NI CHOS MI MTHUN
PA DANG LDAN PA'I SGRUB BYED KYI NGAG GO, ,

BSGRUB BYA'I CHOS CAN DANG DPE'I CHOS CAN DAG GTAN TSIG YOD PA
NYID KYI RNAM PAR MI MTSUNGS PA CHOS MI MTHUN PA STE DE GANG LA
YOD PA DE CHOS MI MTHUN PA DANG LDAN PA'I SGRUB BYED KYI NGAG GO
,DE LA RANG BZHIN GYI GTAN TSIGS KYI CHOS MTHUN PA DANG LDAN PA'I
SBYOR BA BSTAN PA'I CHED DU MDO SDE PA'I

LUGS LA BRTEN NAS, BCOM LDAN 'DAS KYIS GANG GSUNGS PA, 'DUS BYA
THAMS CAD SKAD CIG PA'O ZHES SO, ,DE GTAN LA DBAB PAR BYA STE,
'DUS SHING TSOGS NAS RGYU DANG RKYEN RNAMS KYIS BYAS SHING DNGOS
PO SKYES PA NI 'DUS BYAS SO, ,SKAD CIG PA'O ZHES PA SKYE BA'I
SKAD CIG

KHO NA YOD PA'I PHYIR RO, ,RE ZHIG BUM PA LA SOGS PA'I DNGOS PO
THAMS CAD THO BA LA SOGS PA NYE BA NA 'JIG PAR 'GYUR BAR SNANG
ZHING, DE LA NGO BO GANG GIS MTHA'I GNAS SKABS SU BUM PA LA SOGS
PA 'JIG PAR BYED PA'I NGO BO DE DANG 'DI SKYES PA TZAM LA YOD DE,
DE'I TSE SKYES MA THAG PA'I

KHO NAR DES GZHIG PAR BYA'O ZHES PAS 'DI GSAL BAR BYED PA SKAD
CIG PA NYID DO, ,CI STE 'DI 'DRA BA KHO NA RANG BZHIN TE, RANG GI
RGYU LAS DE SKYES SHING GANG DUS CUNG ZAD CIG GNAS NAS ZHIG GO
ZHES PA DE LTA NA DE'I TSE THO BA LA SOGS PA NYE BA NA YANG 'DI
KHO NA'I DE'I RANG BZHIN NO ZHES PAS SLAR

@351B YANG 'DI DUS DE SRID KHO NAR GNAS PAR BYA BA LA SLAR YANG
DE BZHIN NO ZHES PAS MI 'JIG PA KHO NAR 'GYUR RO, ,DE'I SKAD CIG
GNYIS GNAS PA'I NGANG CAN NYID DU YANG SKYES NA, SKAD CIG DANG
'DRA BAR SKAD CIG GNYIS PA NA YANG SKAD CIG GNYIS GNAS PA'I NGANG
CAN NYID KYI PHYIR SKAD CIG MA

GZHAN PA GNYIS SU GNAS PAR 'GYUR ZHING, DE BZHIN DU SKAD CIG GSUM
PA NA YANG DE'I RANG BZHIN NYID KYI PHYIR MI 'JIG PA KHO NAR
'GYUR RO ZHES 'DI NI 'GYUR TE, DE'I DNGOS PO NI BRTAN PA KHO NAR
RANG GI RGYU LAS SKYES SHING, STOBS KYI 'GOG BYED THO BA LA SOGS
PAS GZHIG PAR BYA BA

'BA' ZHIG GO ZHE NA, DE YANG DAG PA MA YIN TE, SLAR YANG 'DI JI
LTAR RIGS, BRTAN PA NYID KYI PHYIR DE 'JIG PA YANG MA YIN ZHING,
,'GOG BYED KYI STOBS KYIS DE GZHIG PAR BYA BA YANG YIN PA 'DI NI
MI SRID PA'I PHYIR TE, LHA SBYIN 'TSO BA YANG YIN LA 'DI 'CHI BAR
YANG 'GYUR RO ZHES

PA'O, ,'ON TE 'JIG PA YIN NA DE'I TSE JI LTAR MI 'JIG PA'I NGANG
CAN DU DE'I DNGOS PO RANG GI RGYU LAS SKYES, 'CHI BA YANG YIN LA
MI 'CHI BA'I CHOS CAN YANG YIN NO ZHES SMRA BAR MI RIGS PAS SO,
,DE'I PHYIR 'JIG PA'I NGANG CAN MA YIN PA NYID NI NAM YANG 'JIG
PA MI RIGS PA'I PHYIR DANG

'JIG PAR MTHONG BA'I YANG PHYIR, 'JIG PA'I DANG CAN KHO NAR DE'I
DNGOS PO RANG GI RGYU LAS NYE BAR SKYES SO ZHES KHAS BLANGS SO,
,DE'I PHYIR SKYES PA TZAM KHO NA 'JIG CHING DE LTAR GYUR NA SKAD
CIG GIS 'JIG PAR 'GRUB PAR 'GYUR RO, ,SBYOR BA YANG SNGAR LTAR
BYA STE, GANG DANG GANG

'JIG PA'I NGANG CAN GYI NGO BO NGE DANG DE NI DE MA THAG TU MI
GNAS PA'I NGANG CAN YIN TE, DPER NA SKAD CIG MA THA MAR ZHUGS
PA'I BUM PA'I NGO BO BZHIN, GZUGS LA SOGS PA SKYES PA'I DUS NA
YANG 'JIG PA'I NGANG CAN GYI NGO BO YIN NO ZHES PA RANG BZHIN GYI
GTAN TSIGS SO, ,GAL TE

DNGOS PO RNAMS SKAD CIG GIS NYAMS PA'I NGANG CAN YIN NA, 'O NA DE
KHO NA 'DI'O ZHES NGO SHES JI LTAR 'GYUR ZHE NA, BRJOD PAR BYA
STE, 'DRA BA'I BAR MA CHAD PA GZHAN DANG GZHAN BYUNG BA LAS DANG,
MA RIG PA BCINGS PA LAS SO, ,SKAD CIG SNGA MA 'JIG PA'I DUS KHO
NA DE DANG 'DRA

@352A *, ,BA'I SKAD CIG GZHAN SKYE STE, DES NA RNAM PA MI MTHUN
PA MED PA'I PHYIR DANG DNGOS PO MED PAS KYANG BAR DU MA CHOD PA'I
PHYIR THA DAD NA YANG DE KHO NA 'DI'O ZHES THA MI DAD PAR LHAG
PAR ZHEN PA'I RTOG PA SO SO SKYE BO RNAMS LA RAB TU SKYE STE,
SHIN TU THA DAD PA BCAD NAS SLAR SKYES

PA'I KU SHA DANG K'A SHA DANG SKRA LA SOGS PA RNAMS LA YANG DE
KHO NA'I 'DI'O ZHES PA'I RTOG PA MTHONG BA NYID DE, DE BZHIN DU
'DIR YANG CI'I PHYIR MI SRID, ,DE'I PHYIR 'DUS BYAS THAMS CAD
SKAD CIG PA'O ZHES PA 'DI GRUB PA KHO NA'O, ,KHYAD PAR MED PA'I
RANG BZHIN GYI GTAN TSIGS KYI SBYOR

BA 'DI YIN NO ZHES PA'O, ,DE BZHIN DU KHYAD PAR MED PA'I SBYOR BA
GZHAN TE, GANG YOD PA DE THAMS CAD DE MI RTAG PA STE DPER NA BUM
PA BZHIN, TSAD MAS RTOGS PA'I DNGOS PO'I 'DI THAMS CAD KYANG YOD
PA RNAMS SO, ,DE BZHIN DU GZHAN YANG RIG BYED SKYES BUS BYAS PA
NYID DU GRUB

PA'I CHED DU RANG BZHIN GYI GTAN TSIGS TE, GANG DANG GANG DAG YIN
PA DE DANG DE SKYES BYUS BYAS PA STE DPER NA SHING RTA BZHIN PA'I
SKYES BU'I NGAG BZHIN MTHO RIS 'DOD PAS ME LA SBYIN SREG BYA'O
ZHES PA 'DI YAG NGAG GO ZHES PA LTA BU'O, ,KHYAD PAR BCAS PA'I
SBYOR BA NI DPER NA, GANG SKYE BA DANG

LDAN PA DE THAMS CAD MI RTAG PA STE DPER NA BUM PA BZHIN NO,
,SGRA YANG SKYE BA DANG LDAN PA'O, ,MA SKYES PA'I RNAMS LAS LOG
PA'I DNGOS PO NI SKYES PAR MDZAD CING, GANG GI TSE LDOG PA DE KHO
NA LDOG PA GZHAN RNAM PAR GCOD PAS DNGOS PO'I SKYES BA ZHES THA
DAD PAR BRJOD CING DE'I TSE, BTAGS

PAS THA DAD PA'I RANG BZHIN DU GYUR PA'I CHOS KYIS KHYAD PAR DU
BYAS PA'I RANG BZHIN GYI GTAN TSIGS SO, ,DE BZHIN DU KHYAD PAR
THA DAD PA'I SBYOR BA NI, GANG BYAS PA DE MI RTAG STE BUM PA
BZHIN NO, ,SGRA YANG BYAS SO, ,'O NA BA LANG KHRO BO ZHES PA
KHYAD PAR THA DAD PA'I SBYOR BA MA YIN NAM, JI

LTAR KHRA BO'I SGRA KHYAD PAR THA DAD PA RJOD PAR BYED PA YOD PA
DE BZHIN DU BYAS PA'I SGRA LA KHYAD PAR THA DAD PAR RJOD PAR BYED
CING YANG YOD PA MA YIN NAM, DE JI LTAR KHYAD PAR THA DAD PA'I
DPER BRJOD PA YIN ZHE NA BRJOD PAR BYA STE, RANG GI NGO BO 'GRUB
PA NA GZHAN GYI BYA BA LA LTOS PA'I DNGOS PO

@352B NI BYAS PA ZHES BRJOD PAR BYA LA, DE'I PHYIR BYAS PA'I SGRA
GZHAN GYI BYA BA LA LTOS PA DANG BCAS PA'I RANG BZHIN DANG KHO
NAS RJOD PAR BYED PA NI KHYAD PAR THA DAD PA KHO NAR GSUNGS SO,
,KHYAD PAR RAB TU SBYAR BA'I RANG BZHIN GYI SBYOR BA NI, GANG
RKYEN GYI BYE BRAG GIS THA DAD PA'I NGANG CAN DE BYAS

PA DE DU BA BZHIN, ,SGRA YANG RKYEN GYI BYE BRAG GIS THA DAD PA'I
NGANG CAN NO, ,RKYEN NI RGYU STE DE'I BYE BRAG DES THA DAD PA'I
NGANG TSUL GANG LA YOD PA DE RKYEN GYI KHYAD PAR GYIS THA DA PA'I
NGANG CAN TE, GANG RGYU CHEN PO NYID KYIS CHEN PO NYID DANG RGYU
CHUNG NGU NYID CES PA'I DON TO, ,RKYEN GYI KHYAD PAR GYI SGRA THA

DAD PA'I KHYAD PAR RJOD PAR BYED PA 'DIR RAB TU SBYAR BA NYID KYI
PHYIR 'DI NI THA DAD PA'I KHYAD PAR RAB TU SBYAR BA'O, ,RANG
BZHIN GYI GTAN TSIGS KYI RAB TU DBYE BA SNA TSOGS BSTAN PA YANG
RNAM PAR RMONGS PA LOG PA'I CHED DU STE, CHOS KYI BYE BRAG BRTAGS
PAS KYANG RANG BZHIN GYI GTAN TSIGS

KHO NAR RAB TU SBYAR BAR BYA'O ZHES RAB TU BSGRUB PA'I CHED DU'O,
,RANG BZHIN GYI GTAN TSIGS LA CHOS MI MTHUN PA DANG LDAN PA'I
SBYOR BA NI DPER NA GANG DANG GANG DE MA THAG TU MI GNAS PAR MI
'GYUR BA DE DANG DE 'JIG PA'I NGANG CAN GYI RANG GI NGO BO MA YIN
TE, NAM MKHA' BZHIN, GZUGS LA

SOGS PA SKYES PA'I DUS NA YANG 'JIG PA'I NGANG CAN NO, ,LDOG PA'I
SBYOR BA LA SGRUB PAR BYED PA MED PAS BSGRUB PAR BYA BA MED PA LA
KHYAB PA MED PA NYID KYI PHYIR SGRUB PAR BYED PA YOD NA NGES PAR
'GYUR RO ZHES RTOGS PAR BYA'O, ,DE BZHIN DU CHOS MI MTHUN PA DANG
LDAN PA'I SBYOR BA GZHAN

YANG STE, GANG DANG GANG NA SKAD CIG MA NYID MED PA DE DANG DE NA
YOD PA NYID KYANG STE, NAM MKHA'I PADMA LA BZHIN SGRA YOD PA'O,
,DE BZHIN DU GANG NA'ANG MI RTAG PA NYID LOG PA DE NA SKYE BA
DANG LDAN PA NYID KYANG STE, RUS SBAL GYI SPU LA BZHIN, SGRA NI
SKYE BA DANG LDAN PA LA YANG NGO, ,GANG

DU MI RTAG PA NYID LOG PA DER BYAS PA NYID KYANG STE, RI BONG GI
RVA BZHIN, ,SGRA NI BYAS PA YIN NO, ,GANG DU BYAS PA NYID MED PA
DER RKYEN GYI BYE BRAG GIS THA DAD PA NYID KYANG MED DE, NAM
MKHA' LA BZHIN, SGRA NI RKYEN GYI BYE BRAG GIS THA DAD PA YANG
NGO ZHES PA'O, ,'BRAS BU'I GTAN

@353A *, ,TSIGS KYI CHOS MTHUN PA DANG LDAN PA'I SBYOR BA NI DPER
NA GANG DANG GANG NA DU BA YOD PA DE DANG DE NA ME STE, TSANG
BANG BZHIN 'DI NA YANG DU BA'O, ,'BRAS BU'I GTAN TSIGS KYANG
MNGON SUM DANG MI DMIGS PA DAG GIS RGYU DANG 'BRAS BU'I DNGOS POR
GRUB PA YOD NA, RGYU BSGRUB

PAR BYA BA LA RAB TU SBYAR BAR BYA'O, ,CHOS MI MTHUN PA DANG LDAN
PA'I SBYOR BA NI DPER NA, ME MED NA DU BAR MI 'GYUR TE CHU KLUNG
CHEN PO BZHIN 'DI NA DU BA YOD DO ZHES PA'O, ,MI DMIGS PA'I CHOS
MTHUN PA DANG LDAN PA'I SBYOR BA NI YAN LAG CAN DGAG PA'I CHED DU
DPER NA, GANG GANG NA DMIGS

PA'I MTSAN NYID DU 'GYUR BAR YOD PA MA DMIGS PA DE DANG DE NA YOD
PA MA YIN PA'I THA SNYAD DU BYAR RUNG STE, MI'I MGO LA RVA BZHIN
BUM PA'I SGRA'I BRJOD PAR BYA BA'I SNOD RNAMS LA PHA ROL GYIS
MNGON PAR 'DOD PA NA, LAG CAN YANG 'DIR DMIGS PA'I MTSAN NYID DU
GYUR PA MA DMIGS SO, ,MI

DMIGS PA'I CHOS MI MTHUN PA DANG LDAN PA'I SBYOR BA NI DPER NA,
GANG DMIGS PA'I MTSAN NYID DU GYUR PAR YOD PA DE DMIGS PA KHO NA
STE, SNGON PO LA SOGS PA'I KHYAD PAR MNGON SUM NYID DU MNGON PAR
'DOD BZHIN PHYOGS KYI KHYAD PAR 'DI NA DMIGS PA'I MTSAN NYID DU
GYUR PAR YOD PA'I

BUM PA DMIGS PA MED DO ZHES PA'O, ,THAMS CAD DU CHOS MTHUN PA
DANG LDAN PA'I SGRUB BYED KYI NGAG LA SGRUB BYED LA KHYAB PAR BYA
ZHING, CHOS DANG MI MTHUN PA DANG LDAN PA'I SGRUB BYED KYI NGAG
LA NI SGRUB PAR BYED PA MED PAS BSGRUB BYA MED PA LA KHYAB PA'O
ZHES RTOGS PAR BYA'O, ,SGRUB PAR BYED PA NI BSGRUB

PAR BYA BA LA NGES PA NYID DU BRJOD PA DANG BSGRUB PAR BYA BA MED
PA NI SGRUB PAR BYED PA MED PA LA NGES PAR 'CHAD PA ZHES BYA BA
NI KHYAB PA ZHES MNGON PAR RJOD PAR BYED PA'O, ,DE'I PHYIR TSAD
MAS KHYAB PA GRUB PA YOD NA 'DI NI GANG DU YANG SGRUB PAR BYED
PA'I CHOS CAN DER BSGRUB PAR BYA BAR MI 'GYUR RO

ZHES PA'I DGOS PA MED DO, ,GANG DU TSAD MAS THAMS CAD NYE BAR
BSDUS PA DANG LDAN PA'I KHYAB PA MA GRUB PA DER NI DGOS PA 'JUG
PA MI BZLOG TE, DPER NA DBANG PHYUG BSGRUB PA NA 'BRAS BU NYID
KYI SGRUB PAR BYED PA BZHIN TE, DE LTAR NA DE RNAMS KYI SGRUB
BYED NYE BAR DGOD PA, 'DIR THAMS CAD

@353B MKHYEN PA GZHAN BCOM LDAN 'DAS YOD DAM MED KYANG BLA STE,
SLAR YANG DBANG PHYUG THAMS CAD MKHYEN PA NI BSGRUB PAR NUS SO,
,DE LTAR NI 'KHOR BA NA DNGOS PO 'GA' ZHIG RNAMS BYED PA PO NGES
PA YOD DE, BUM PA LA SOGS PA RNAMS BZHIN, 'GA' ZHIG RNAMS BYED PA
PO

NGES PA MED PA STE, NAM MKHA' LA SOGS PA BZHIN, SLAR YANG GZHAN
BYED PA PO LA THE TSOM ZA BA RNAMS TE SA LA SOGS PA LTA BU'O,
,'DI RNAMS LAS RNAM PA GZHAN YOD PA MA YIN NO, ,DE LA GANG MTHONG
BZHIN PAR SKYE BA LJON SHING LA SOGS PA RNAMS DANG, GANG YANG
SKYES NAS RING

DU LON PA SA GZHI LA SOGS PA STE, BYED PA PO LA THE TSOM ZA BA
NYID DU RNAM PAR GNAS PA DE RNAMS THAMS CAD NI BLO DANG LDAN PA'I
BYED PA PO SNGON MA CAN RNAMS TE, 'BRAS BU NYID KYI PHYIR BUM PA
LA SOGS PA BZHIN, GTAN TSIGS 'DI MA GRUB PA MA YIN TE, 'BRAS BU
NYID NI THAMS CAD KYI

TSAD MAS GRUB PA NYID KYI PHYIR RO, ,'GAL BA YANG MA YIN TE MTHUN
PA LA YOD PA'I PHYIR RO, ,MA NGES PA YANG MA YIN TE BSGRUB PAR
BYA BA LAS BZLOG PA LA GNOD PA CAN GYI TSAD MA YOD PA'I PHYIR RO,
,DE LTAR NI 'BRAS BU RE ZHIG BLO DANG LDAN PA'I RDZA MKHAN LAS
NYE BAR SKYE BAR MANG DU MTHONG BA'I

RGYU CAN GYI YID DANG MNGON SUM GYIS DMIGS SHING, DE GAL TE BLO
MED PAR YANG 'GYUR NA, DA NI BLO DANG LDAN PA'I SKABS LAS NAM GYI
TSE YANG SKYE BAR MI 'GYUR ZHING RGYU MA YIN PA LAS LAN CIG KYANG
'BRAS BU SKYE BAR MI RIGS PA'I PHYIR RO, ,DE'I PHYIR NAM GYI TSE
YANG 'BRAS BUR YANG 'GYUR ZHING BLO DANG

LDAN PA'I RGYU CAN DU MI 'GYUR RO ZHES PA 'DI DGOS PAR MI BYA'O
ZHE'O, ,'DIR 'DI SKAD BRJOD PAR BYA STE, SGRUB PAR BYED PA NI
NGES PA THAMS CAD DU BSGRUB PAR BYA BA DANG SGRUB PAR BYED PA
GANG ZAG GI KHYAB PAR THAMS CAD NYE BAR SDUD PA'I TSAD MAS GRUB
NA BSGRUB PAR BYA BA GO BAR BYED DO ZHES PA RGOL BA THAMS

CAD KYIS 'DOD PA YIN ZHING, 'DIR GAL TE SNANG RUNG GI LUS KHYAD
PAR BLO DANG LDAN PAS KHYAB PAR GZUNG BAR BYA NA NI DE'I TSE DE
LTAR GYUR BA'I BSGRUB PAR BYA BA MED PAR YANG SKYE BZHIN PA RTZVA
LA SOGS PA LA 'BRAS BU NYID MTHONG BA'I PHYIR GZHAL BYA NYID LA
SOGS PA LTAR GTAN TSIGS 'DI THUN MONG

@354A *, ,GI MA NGES PA'O, ,RTZVA LA SOGS PA RNAMS PHYOGS SU BYAS
PA'O ZHES KYANG SMRA BAR MI BYA'O, ,'KHRUL BA'I YUL KHO NA PHYOGS
SU 'GYUR BAR 'OS PA MA YIN TE, THE TSOM ZA LA RTAGS BRJOD PHYIR,
,BSAL BA GTAN TSIGS BRTEN MA YIN, ,ZHES PA'I RIGS PA LAS SO, ,

CI STE SKYED PAR MI NUS PA NA YANG, LA LA ME MED PAR YANG DU BA
MTHONG BA'I PHYIR TE DE LTAR DU BA YANG 'KHRUL PAR SMRA BAR BLA
BA NYID DO ZHE NA, DE MA YIN TE, BSKYED PAR MI NUS PA NYID DU LA
LA ME LTA BAR MI NUS PA NYID KYI PHYIR RO, ,DE LA NI THE TSOM GYI
YUL NYID RIGS SO, ,SKABS SU BAB PA LA

NI BLTAR RUNG BA'I CHOS KHYAD PAR BA BLO DANG LDAN PAS KHYAB PAR
GZUNG BYAR BYA NA NI SNANG RUNG MI DMIGS PAS BLO DANG LDAN PA LA
GNOD PAR 'GYUR ZHES PA'O, ,'ON TE BLTAR MI RUNG BA'I LUS BLO DANG
LDAN PA TZAM GYIS KHYAB PA RTOGS PAR BYA NA, DE'I TSE BLTAR MI
RUNG BA BLO DANG LDAN PA TZAM GYIS BSGRUB

PAR BYA BA'I SNANG RUNG MI DMIGS PAS LDOG PA MA GRUB STE, GTAN
TSIGS 'DI NI MI MTHUN PHYOGS LAS LDOG PA LA THE TSOM ZA BA'O,
,BSGRUB PAR BYA BA DANG LDAN PA MED PA'I SGRUB PAR BYED PA MED PA
MA GRUB PA NYID KYIS NA KHYAB PA MED PA'I PHYIR RO, ,DE SKAD DU
YANG GSUNGS PA, ,'BRAS

BU NYID NI MI MTHUN PHYOGS LA 'JUG PA BSAL BA'I CHED DU DBANG PO
LAS 'DAS PA BYED PA PO YANG DAG PAR 'BYUNG BA'O ZHE NA, LDOG PA
GRUB PA MA TSANG BA'I KHYAB PA JI LTAR GRUB, CI STE LDOG PA 'GRUB
PA'I YID KYIS BLTAR MI RUNG BA'I BYED PA PO BRTEN PAR BYA BA YIN
NO, DE DANG LDAN PA LA

YANG DE'I RTZVA LA SOGS PA'I ZHES PA BSAL BAR MI MTHUN PHYOGS LA
MTHONG BA'O, ,GANG YANG MIG GSUM PAS BRJOD PA, JI LTAR BU BA LA
SOGS PA RNAMS ME LA SOGS PA RNAMS DANG, LHAN CIG RANG BZHIN PA'I
'BREL BA DE LTAR 'BRAS BU NYID BLO DANG LDAN PA DANG LHAN CIG
STE,

DE'I RDZAS DMIGS PAR BYA BA MA YIN PA NYID KYI PHYIR NA, GANG DU
YANG 'KHRUL BA MA MTHONG BA'I PHYIR RO ZHE'O, ,DE MI RIGS TE GANG
GI PHYIR DON GZHAN LA LTOS PAR BYA BA CUNG ZAD CIG RDZAS KYI
SGRAS BRJOD NA, DON GZHAN PA YANG BLTAR RUNG BAR GDON MI ZA BAR
'GYUR BA MA YIN ZHING, BLTAR

@354B MI RUNG BA NI YUL DANG DUS DANG RANG BZHIN BSKAL BAR YANG
DAG PAR 'BYUNG NGO, ,DE'I PHYIR DU BA ME DANG LHAN CIG 'BREL BAR
'GYUR BAR RDZAS NYE BAR DMIGS PA YANG MA YIN NO ZHES PAS, MA
MTHONG BA TZAM GYIS MED PA KHO NA'O ZHES BRJOD PAR BYA BA JI LTAR
YIN, GANG YANG 'KHRUL BA MA

MTHONG BA'I PHYIR ZHES BRJOD PA'I SGRUB BYED DE YANG THE TSOM ZA
BA'I MA GRUB PA STE, RKYEN GZHAN MA TSANG BAS DE'I 'KHRUL BA MA
MTHONG NA YANG THAMS CAD DU DGAG PAR MI NUS PA NYID KYI PHYIR RO,
,'DI TZAM GYIS TSAD MA CAN GYI 'JIG RTEN GYI LUGS LAS 'DAS PA
YANG MA YIN TE,

TSAD MA PA RNAMS KHO NAS SGRUB BYED DANG GNOD BYED KYI TSAD MA
MED PA NA THE TSOM BYED PA'I PHYIR RO, ,DE LTAR THE TSOM ZA BAS
NA THAMS CAD LA MI 'JUG PAR THAL BA LA YANG MA YIN TE, TSAD MA
LAS DANG DON LA THE TSOM ZA BA LAS KYANG RAB TU 'JUG PA NYE BAR
'THAD PA'I PHYIR RO, ,GANG YANG BRJOD PA

JI LTAR GZHAN NYID DU KHYAD PAR MED NA YANG SANGS RGYAS PA RNAMS
KYI DNGOS PO 'GA' ZHIG NI 'BRAS BUR 'GYUR ZHING 'GA' ZHIG KHO NA
NI RGYUR TE, THAMS CAD MA YIN PA DE LTAR KHO BO'I YANG GZHAN NYID
DU KHYAD PAR MED NA YANG DU BA LA SOGS PA'I DNGOS PO 'GA' ZHIG
KHO NA RANG BZHIN PA'I 'BREL

BAS 'BREL LA THAMS CAD MA YIN NO ZHE'O, ,DE MI RIGS TE, JI LTAR
DU BA ZHES PA'I DNGOS PO ME LA RAG LUS PA ZHES PAR TSAD MAS GRUB
PA DE LTAR GANG GIS 'DI SKAD BRJOD PAR BYA BA RANG BZHIN PA'I
'BREL BA YANG CI TSAD MAS GRUB BAM, GZHAN YANG RANG BZHIN PA'I
'BREL BA ZHES

PA'I DON CI ZHIG ,CI RANG LAS GYUR PA'AM, RGYU MED PA CAN ZHIG
CES PA RNAM PAR BRTAG PA GSUM MO, ,DE LA RE ZHIG PHYOGS DANG PO
MA YIN TE, RANG NYID BDAG NYID LA BYA BA 'GAL BA'I PHYIR RO,
,GNYIS PA YANG MA YIN TE, DE LAS BYUNG BA'I 'BREL

BA KHAS BLANGS PAR THAL BAR 'GYUR BA'I PHYIR RO, ,'ON TE RGYU MED
PA YIN NA DE'I TSE YUL DANG DUS DANG RANG BZHIN NGES PA MED PA'I
PHYIR NA, RANG BZHIN PA'I 'BREL BA SMRA BA NI SHIN TU YANG MI
RIGS SO, ,GZHAN YANG CHOS MTHUN PA DPE TZAM YOD DO ZHES PAS KHYAB

@355A *, ,PA GRUB PA MA YIN TE, CI DGAR YANG 'DUS PA'I RNGA MO
PHRU GU DANG BONG BU DAG GI YANG DE LTA BU'I DNGOS POR THAL BAR
'GYUR BA'I PHYIR RO, ,DE'I PHYIR NGES PAR MTHONG BA ZHES PA NI
BZUNG ZIN PA BRJOD PA'I 'BREL BA SGRUB PAR BYED PA'I TSAD MA DRAN
PAR BYED PA'I SGO NYID NAS GTAN

TSIGS LA NYE BAR MKHO'I, ,RANG NYID NYE BA TZAM GYIS NI MA YIN
NO, DE LTAR NI, RE ZHIG NAM MKHA' LA BSGRUB PAR BYA BA MED PAS
SGRUB PAR BYED PA MED PA RTOGS PA MA YIN TE, GANG GI PHYIR NAM
MKHA' LA JI LTAR BLO DANG LDAN PA'I RGYU LDOG PA DE LTAR SEMS PA
MED PA'I RGYU YANG LDOG PA

YOD PA KHO NA STE, DE'I PHYIR NA GANG GIS BSGRUB PAR BYA BA MED
PA DANG LDAN PA'I SGRUB PAR BYED PA MED PA'I LDOG PA'I 'GRUB PAR
'GYUR BA CI ZHIG GIS MED PA DANG LDAN PA'I 'BRAS BU MED PAR RTOGS
PAR 'GYUR, BUM PA LA 'BRAS BU NYID BLO DANG LDAN PA'I RJES SU
'GRO BA MA MTHONG BA LAS,

NAM MKHA' LA YANG BLO DANG LDAN PA MED PA KHO NA LAS 'BRAS BU
NYID MED PAR SMRA BA'I RIGS PA MA YIN TE, GANG GI PHYIR 'DI DAG
GIS DE'I BDAG NYID DAM, ,DE LAS BYUNG BA'AM GZHAN RANG BZHIN NA
LA SOGS PA'I 'BREL PA SNGAR TSAD MAS GRUB PA MA YIN PAR 'GYUR RO
ZHES BRJOD DO, ,GZHAN

YANG MA MTHONG BA TZAM GYIS LDOG PA MI 'GRUB STE, DE LTAR NI MI
MTHUN PHYOGS LA GTAN TSIGS MI DMIGS PA ZHES PA 'DI DE DMIGS PAR
BYED PA'I TSAD MA LDOG PA BRJOD CING, TSAD MA YANG ZHAL BYA'I
'BRAS BU STE, RGYU MA YIN PA YUL MA YIN NO ZHES PA'I RIGS PA LAS
SO, ,

RGYU LDOG PA NA 'BRAS BU LDOG PAR RIGS PA YANG MA YIN TE, DU BA
MED PAR YANG ME DMIGS PA'I PHYIR RO, ,GAL TE YANG TSAD MA YOD PA
NYID KYIS GZHAL BYA YOD PA NYID LA KHYAB PAR GYUR NA DE'I TSE 'DI
RIGS PA KHO NAR 'GYUR NA, KHYAB PA 'DI NYID MI SRID PA 'BA' ZHIG
STE, THAMS CAD

NI THAMS CAD MTHONG BA NYID DU THAL BA'I PHYIR RO, ,DE'I PHYIR MA
MTHONG BA JI TZAM GYIS LDOG PA 'GRUB PA MA YIN NO, ,DE SKAD DU
YANG GSUNGS PA, THAMS CAD KYIS MA MTHONG BAR YANG THE TSOM ZA
ZHING, RANG GIS MA MTHONG BA NI 'KHRUL PA STE, SBYANG GI NANG DU
SON PA'I SA BON YANG YOD PA

@355B NYID DU MTHONG BA'I PHYIR RO ZHES SO, ,GANG YANG NGAG GI
BDAG POS SMRAS PA, KHYAD PAR DRAN PA LA LTOS PA KHO NA THE TSOM
DU 'GYUR ZHING, DE'I PHYIR JI LTAR MTHONG BA KHO NA LTAR DGOS PA
'BYUNG NGO ZHE'O, ,'DI LA BRJOD PAR BYA STE, RIGS PA 'DI NI THAMS
CAD PA MA YIN MOD, ,DE LTA NA YANG

KHAS BLANGS NAS KYANG SMRA STE, DE LTAR NI DE'I BDAG NYID DANG DE
LAS BYUNG BA'I 'BREL BA BRAL BA NYID KYI THUN MONG BA'I CHOS
KYIS, GZHAL BYA NYID DANG DU BA NYID DANG 'BRAS BU NYID LA SOGS
PA RNAMS, KHYOD KYI LUGS KYI RIGS PA MI MTHUN PA NYID DO, ,DE LA
GZHAL BYA NYID LAS 'KHRUL

BA MTHONG BA KHO NA GZHAN DU YANG DGOS PA NYE BAR 'JUG GO ZHES
'DI NI JI LTAR MTHONG BA NYID DGOS PA'O, ,DE'I PHYIR MI MTHUN
PHYOGS LAS LDOG PA LA THE TSOM ZA BA NYID CES PA'I RTAGS KYIS
SKYON DE BZLOG PAR DKA'O, ,'DI YANG SKYON YOD PA KHO NA'O, ,DE'I
PHYIR 'DI NYID KYIS BRJOD PA,

'DI NI GTAN TSIGS KYI SKYON MA YIN TE, DE'I PHYIR LAN GDAB PAR MI
BYA'O, ,'DI NYE BAR DGOD PA YANG SKYON MA YIN PA RJOD PA ZHES PA
TSAR GCAD PA'I GNAS YIN NO ZHE'O, ,DE LTA NA RANG GI 'DOD PA KHO
NAS RGOL BA 'DIS RJES SU SBYAR BAR BYA BA MA YIN PA RJES SU SBYOR
BA'I MTSAN NYID CAN

TSAR GCAD PA'I GNAS KYIS BDAG NYID KYIS BDAG NYID LA GNOD PA'O
ZHES PA BTANG SNYOMS SU BYA BA STE, 'DI NI LHA RNAMS DGA' BA'O,
,'O NA BLTAR RUNG BA'I ME DANG DU BA SPYI DAG GI BZHIN DU BLTAR
RUNG BA'I BDAG NYID KHO NA'I 'BRAS BU DANG RGYU SPYI DAG NYID KYI
KHYAB PA MNGON SUM GYIS NI

DMIGS PA LAS YIN NA DE'I TSE GZHAN GYI SEMS RJES SU DPAG PA NYAMS
TE, GZHAN GYI SEMS NI BLTAR MI RUNG BA NYID KYIS KHYAB PA 'DZIN
PA'I DUS NA NANG DU 'DUS PA MA YIN PA'I PHYIR RO ZHE NA MA YIN
TE, GANG GI PHYIR RANG RIG PA NI DER KHYAB PA 'DZIN PA PO STE,
RANG DANG GZHAN GYI RGYUD

DU SON PA'I RANG RIG PA TZAM LA LTOS PAS NA, GZHAN GYI SEMS KYANG
BLTAR RUNG BA TZAM NYID KYI PHYIR RO, ,YANG NA BLTAR RUNG BA'I
LUS DANG, DBYER MED PAR 'JUG PA NYID KYI PHYIR GZHAN GYI SEMS
KYANG BLTAR RUNG BA NYID DO, ,DE LTAR THA SNYAD BYED PA NI GANG
GIS 'DI YANG BLTAR RUNG BAR

@356A *, ,'GYUR BA DBANG PO'I MNGON SUM TZAM GYI BLO DE LDAN PA
TZAM MAM, DZ'A THAR TZI TRA LA SOGS PA THUN MONG BA'I ME TZAM
SPYOD YUL DU RIGS PA YANG MA YIN TE, DE'I PHYIR BLTAR RUNG PA KHO
NA'I MES DU BA LA KHYAB PA GRUB PO ZHES GNAS SO, ,RANG DANG GZHAN
GYI RGYUD LA THUN MONG

BA BLTAR MI RUNG BA'I SEMS TZAM GYIS MNGON SUM GYIS BLTAR RUNG BA
G-YO BA LA SOGS PA LA KHYAB PA 'DZIN PA MI BYED PA MI RIGS PA'I
PHYIR RO ZHES KYANG BRJOD PAR BYA'O, ,PHYI ROL GYI DON GNAS PA LA
NI, RANG DANG GZHAN GYI RGYUD THUN MONG PA'I SEMS TZAM NI RANG GI
NGO BOS BLTAR MI RUNG

BA NYID NA YANG, BLTAR RUNG BA'I LUS DANG LHAN CIG TSOGS PA GCIG
PAS 'BREL BA'I PHYIR RO, ,RNAM PAR DBYER MED PAR 'JUG PA'I RANG
DANG GZHAN GYI RGYUD THUN MONG BA'I SEMS TZAM NI G-YO BA LA SOGS
PA'I KHYAD PAR BYED PA RTOGS SO, ,DE LTAR BLTAR RUNG BA'I BDAG
NYID DAM

BLTAR RUNG BA DANG RNAM PAR DBYE BA MED PAR 'JUG PA'I DNGOS PO
GNYIS NI THA SNYAD PA'I SHIN TU GSAL BA'I MNGON SUM LAS GRUB PA
DANG KHYAB PA 'DZIN PA YANG STE, DE LTA BU NYID MED PAR MA BYAS
PA DANG LDAN PA MI RUNG BA DANG THUN MONG BA'I SEMS TZAM GYIS NI
MA YIN NO ZHES PA RGYUD GZHAN

RJES SU DPAG PAR RIGS SO, ,DE'I PHYIR GAL TE MNGON SUM DANG MI
DMIGS PA DAG GIS KHYAB PA 'DZIN PA DE'I TSE BLTAR RUNG BA KHO NAS
BLTAR RUNG BA LA'O ZHES PA RIGS PA'O, ,GZHAN YANG GAL TE BLO DANG
LDAN PA TZAM SNGON MA CAN 'DI YIS BSGRUB PAR BYA BA DE'I TSE GRUB
PA LA BSGRUB PAR

BYA BA NYID SGRUB BYED KYI SKYON NO, ,'ON TE GCIG PU RTAG PA'I
THAMS CAD MKHYEN PA ZHES PA LA SOGS PA'I KHYAD PAR GYIS KHYAD PAR
DU BYAS PA'I BLO DANG LDAN PA SNGON MA CAN NYID DU BSGRUB PAR BYA
BA YIN NA DE'I TSE 'DI LTA BU'I KHYAD PAR GYIS KHYAD PAR BYAS
PA'I BSGRUB PAR BYA BA DANG LHAN CIG SGRUB PAR

BYED PA'I 'BRAS BU NYID NI DPE'I CHOS CAN LA TSAD MAS KHYAB PA MA
GRUB PA'I PHYIR MA NGES PA NYID DO, ,CI STE SPYI YIS KHYAB PA
BZUNG NAS KHYAD PAR PHYOGS CHOS KYI STOBS LAS GRUB PAR BRJOD DO
ZHE NA, DE NI MI RIGS TE BSGRUB PAR BYA BAR GTOGS PA'I KHYAD PAR
GANG MED NA, GTAN TSIGS

@356B CHOS CAN LA 'JUG PA 'THAD PA MA YIN PA'I KHYAD PAR DE
PHYOGS CHOS KYI STOBS LAS GRUB PA RIGS TE, DPER NA DU BA LA LA'I
PHYOGS SU 'JUG PA NYID KYI ME BZHIN NO, ,RTZVA LAS BYUNG BA LA
SOGS PA'I KHYAD PAR RNAMS NI MA YIN TE, RTZVA LAS BYUNG BA NYID
MED PAR YANG SHING GI LO MA LAS

PHYUNG BA NYID LAS DU BA MTHONG BA'I PHYIR RO, ,DE DANG 'DRA BAR
BLO DANG LDAN PA YANG LUS LA SOGS PA LA 'JUG PA NYID DU GAL TE
GRUB NA GRUB MOD, SHIN TU MTSAN NYID MI MTHUN PA THAMS CAD MKHYEN
PA NYID NI MA YIN TE, THAMS CAD MKHYEN PA MA YIN PA NYID LA YANG
'BRAS BU NYID SRID PA'I

PHYIR RO, ,NYE BAR LEN PA LA SOGS PA MNGON PAR SHES PA NYID LAS
KYANG THAMS CAD MKHYEN PA NYID GRUB PA MA YIN TE, GCIG NYID GRUB
PA NA NI 'DI 'GRUB NA, GCIG NYID 'GRUB PA'ANG MA YIN TE, BYED PA
PO DUM SNGON MA CAN NYID LA YANG 'BRAS BU NYID SRID PA'I PHYIR
RO, ,DPER NA GROG

MA DU MAS BSGRUBS PA'I BRGYA BYIN GYI SPYI BO BZHIN NO, ,CI STE
BRGYA BYIN GYI SPYI BO YANG DBANG PHYUG SNGON MA CAN NYID DU
BSGRUB PAR BYA BA YIN NA DE'I TSE BUM PA YANG DBANG PHYUG SNGON
MA CAN NYID DU BSGRUB PA NA DPE MED PA NYID DO, ,'O NA RDZA MKHAN
BYED PA PO NYID LA JI LTAR BSNYON ZHE NA, GROG SBUR LA

SOGS PA RNAMS KYANG, RGYU NYID DU MTHONG BA DE YANG JI LTAR BZLOG
,MANG PO RNAMS BYED PA LA THE TSOM SRID PAR MTHONG BA NYID KYI
PHYIR RO ZHES PA YANG MA YIN NO, ,DE'I PHYIR BSGRUB BYA DANG
SGRUB BYED DAG THAMS CAD NYE BAR BSDU BA DANG LDAN PA'I KHYAB PA
DPE'I CHOS CAN LA TSAD MAS GDON MI ZA BAR BSTAN

PAR BYA'O ZHES PA GNAS PA'O, ,GZHAN YANG RTAG PA GCIG PU'I THAMS
CAD MKHYEN PA BLO DANG LDAN PA BSGRUB PAR BYA BAR 'GYUR NA, 'DI
NI 'GAL BA YANG STE, MI RTAG PA GCIG PU MA YIN PA THAMS CAD
MKHYEN PA MA YIN PA'I BLO DANG LDAN PAS KHYAB PA NYID KYI PHYIR
RO, ,DE LTAR NI BSGRUB

PAR BYA BA LAS BZLOG PA LAS 'DIR 'GAL BAR BRJOD LA, 'DI YANG
BSGRUB PAR BYA BA LAS BZLOG PA SGRUB PAR BYED DO ZHES PA SKABS
KYIS 'ONGS PA DBANG PHYUG SUN DBYUNG BA BRJOD PA'I 'BAD PA NI RE
ZHIG GZHAG GO, ,'O NA CHOS MTHUN PA DANG LDAN PA'I SGRUB BYED KYI
NGAG LA RJES 'GRO KHO

@357A *, ,NA BRJOD KYI LDOG PA MA YIN ZHING, CHOS MI MTHUN PA
DANG LDAN PA YANG LDOG PA KHO NA STE RJES SU 'GRO BA MA YIN NO,
DES NA JI LTAR NA 'DI DAG GIS TSUL GSUM PA'I RTAGS RJOD PAR BYED
CES BYA ZHE NA, 'DI NI SKYON MA YIN TE, GANG GI PHYIR CHOS MTHUN
PA DANG LDAN PA'I

SGRUB BYED KYI NGAG NYE BAR BKOD PA NA, SHUGS NYID LAS LDOG PA
RTOGS PA STE, LDOG PA MA BZUNG NA BSGRUB PAR BYA BA MED PA YANG
SGRUB PAR BYED PA MA YIN NO ZHES PHYIN CI LOG PA SRID PAR 'GYUR
ZHING DE LTA NA YANG RJES SU 'GRO BA NYID MED PAR 'GYUR TE, SGRUB
PAR BYED PA YOD NA YANG BSGRUB

PAR BYA BA MED PA'I PHYIR RO ZHES PA SHUGS SO, ,DE BZHIN DU CHOS
MI MTHUN PA DANG LDAN PA'I SGRUB PAR BYED PA'I NGAG NYE BAR BKOD
PA NA, SHUGS NYID LAS RJES 'GRO RTOGS TE, RJES 'GRO MA BZUNG NA
NI SGRUB BYED 'GYUR ZHING BSGRUB BYA NI MI 'GYUR RO ZHES PHYIN CI
LOG PA SRID PAR 'GYUR LA,

DE LTA NA LDOG PA NYID MI 'GYUR TE, BSGRUB PAR BYA BA MED PA LA
YANG SGRUB PAR BYED PA YOD PA NYID KYI PHYIR RO ZHES PA SHUGS SO,
,DE'I PHYIR SBYOR BA GNYIS KA DAG KYANG TSUL GSUM PA'I RTAGS BSAL
BAR BYED PA'O ZHES PAS SKYON MED DO, ,DE NI BSGRUB PAR BYA BA
DANG SGRUB PAR BYED PA DAG GI

KHYAB PA GANG DU TSAD MA GANG GIS GZUNG BAR BYA BA DE GNYI GA BDE
BLAG TU RTOGS PA'I DON DU BRJOD PAR BYA STE, RANG BZHIN GYI GTAN
TSIGS KYI YOD PA NYID KYI MTSAN NYID CAN NI SKAD CIG PA NYID DANG
LHAN CIG PA'I KHYAB PA BSGRUB PAR BYA BA'I CHOS CAN KHO NA LA
GZUNG BAR BYA'O ZHES KHA CIG STE,

DE RNAMS NANG GI KHYAB PA'I PHYOGS 'DOD PA'O, ,THAL BAR 'GYUR BA
DANG THAL BA LAS BZLOG PA DAG GIS DPE'I CHOS CAN BUM PA LA SOGS
PA LA KHYAB PA GZUNG BAR BYA'O ZHES GZHAN RNAMS TE, DE RNAMS
PHYI'I KHYAB PA'I PHYOGS 'DOD PA'O, ,YOD PA NYID LAS GZHAN PA
RANG BZHIN GYI

GTAN TSIGS RNAMS DANG 'BRAS BU'I GTAN TSIGS RNAMS DANG MI DMIGS
PA RNAMS KYIS KHYAB PA DPE KHO NA LA GZUNG BAR BYA'O, ,DE LA
SHING SHA PA NYID KYIS BSGRUB PAR BYA BA SHING GI THA SNYAD KYIS
KHYAB PA DPE LA MNGON SUM DANG MI DMIGS PA DAG GIS GZUNG BAR BYA
STE, YOD

@357B PA NYID DANG SKAD CIG MA NYID DAG GI NI THAL BAR 'GYUR BA
DANG, THAL BA LAS BZLOG PA DAG GIS SAM, BSGRUB BYA LAS BZLOG PA
LA GNOD PA CAN GYI TSAD MA RIM DANG CIG CAR NYID LDOG PA'I MTSAN
NYID CAN GYIS, DNGOS PO NYID DANG DNGOS PO MED PA NYID DAG TU THE
TSOM ZA BZHIN PA'I MI

MTHUN PHYOGS KYI CHOS CAN LA'O, ,'BRAS BU'I GTAN TSIGS KYI DU BA
LA SOGS PA LA ME LA SOGS PAS KHYAB PA TSANG BANG LA SOGS PA DPE'I
CHOS CAN LA MNGON SUM DANG MI DMIGS PA RNAM PA GSUM GYIS SAM,
MNGON SUM DANG MI DMIGS PA RNAM PA LNGA LAS GZUNG BAR BYA'O, ,

MI DMIGS PA'I NI THA SNYAD DU RUNG BA NYID DANG LHAN CIG PA'I
KHYAB PA MNGON SUM KHO NAS SO, ,RANG BZHIN GYI GTAN TSIGS KYI
GZHAN RNAMS KYI DANG 'BRAS BU'I GTAN TSIGS 'GA' ZHIG RNAMS KYI
RANG BZHIN JI LTA BA'I TSAD MA BLANGS NA RTOGS PAR BYA'O ZHES SO,
,KHYAB PA NGES PA MED PA

GTAN TSIGS MA NGES PA'I SKYON NO, ,DE YANG RNAM PA GSUM STE, THUN
MONG MA YIN PA'I MA NGES PA DANG, THUN MONG GI MA NGES PA DANG,
MI MTHUN PHYOGS LA LDOG PAR THE TSOM ZA BA CAN ZHES PA'O, ,DE LA
THUN MONG MA YIN PA'I MA NGES PA NI DPER NA, GSON PA'I LUS NI
BDAG DANG

BCAS PA YIN TE, SROG CHAGS LA SOGS PA DANG LDAN PA NYID KYI PHYIR
RO ZHES PA LTA BU'O, GTAN TSIGS 'DI NI GSON LUS GZHAN LA BDAG GIS
KHYAB PO ZHES NGES PA MA YIN ZHING, MI MTHUN PHYOGS BUM PA LA
YANG BDAG MED PA'I PHYIR LAG GO ZHES NGES PA MA YIN LA, CHOS CAN

GSON LUS LA NI YOD DO ZHES PAS THUN MONG MA YIN PA'I MA NGES PA
BRJOD DO, ,THUN MONG MA YIN PA GZHAN YANG DPER NA, SGRA MI RTAG
STE MNYAN PAR BYA BA NYID KYI PHYIR, BUM PA BZHIN, NAM MKHA'
BZHIN LTA BU'O, ,THUN MONG GI MA NGES PA NI DPER NA SGRA RTAG STE
GZHAL BYA NYID KYI PHYIR

BUM PA BZHIN, NAM MKHA' BZHIN LTA BU'O, ,MI MTHUN PHYOGS LAS LDOG
PAR THE TSOM ZA BA CAN NI DPER NA, DER NI SNGO BSANGS YIN TE DE'I
BU NYID KYI PHYIR, YONGS SU MTHONG BZHIN PA'I BU BZHIN ZHES PA
LTA BU'O, ,GANG SNGAR BSHAD PA YOD PA NYID SKAD CIG MA NYID DANG,
LHAN

@358A *, ,CIG PA'I KHYAB PA THAL BAR 'GYUR BA DANG THAL BA LAS
BZLOG PA DANG GIS GZUNG BAR BYA'O ZHES PA DE LA THAL BAR 'GYUR PA
ZHES BYA BA 'DI CI ZHE NA, TSAD MAS GRUB PA'I KHYAB PA CAN GYI
DON GYIS PHA ROL PA'I MI 'DOD PA 'BYUNG BA'I CHED DU THAL BAR
BYED PA NI THAL BAR 'GYUR PA

STE; DPER NA GRUB PA LA SOGS PA RNAMS 'DAS PA DANG MA 'ONGS PA'I
DUS DAG NA NGO BO GCIG PA NYID DU KHAS LEN PA LA, 'DAS PA DANG MA
'ONGS PA'I DUS SU 'BYUNG BA'I DON BYA BA BYED PA NYID DU THAL BAR
BYED PA LTA BU STE, DE LTAR NI, GANG ZHIG GANG GI TSE GANG BYA
BAR NUS PA DE NI DE'I TSE BYED PA KHO

NA STE; DPER NA RGYU TSOGS PA THAMS CAD RANG GI 'BRAS BU BZHIN,
BUM PA 'DI YANG 'DAS PA DANG MA 'ONGS PA'I DUS KYI DNGOS PO'I DON
BYA BA DA LTAR GYI DUS SU BYED PAR NUS PA YIN NO ZHES PA RANG
BZHIN GTAN TSIGS KYI THAL BAR 'GYUR BA'O, ,BYED PA YANG MA YIN NO
ZHES PA BZLOG PA'O, ,

GANG ZHIG GI TSE GANG MI BYED PA DE NI DE'I TSE DE LA NUS PA MA
YIN TE, DPER NA SH'A LI'I MYU GU MI BYED PA'I KOtA PAS SH'A LI'I
MYU GU LA BZHIN, BUM PA 'DI YANG 'DAS PA DANG MA 'ONGS PA'I DUS
KYI DNGOS PO'I DON BYA BA DANG DA LTAR GYI DUS SU MI BYED DO ZHES
PA KHYAB PAR BYED PA MI DMIGS PA'O, ,

'BREL BA LAS NUS PA MED PA'I SKAD CIG PA NI 'JIG GO ZHES PA THAL
BAR 'GYUR BA DANG THAL BA LAS BZLOG PA'I TSAD MA DAG GIS YOD PA
YID LA SKAD CIG PA NYID KYI KHYAB PA 'GRUB PO, ,BSGRUB PAR BYA BA
LAS BZLOG PA GNOD PA CAN GYI TSAD MAS SAM ZHES BSHAD PA DE BRJOD
PAR BYA STE,

GANG ZHIG RIM GYIS 'BRAS BU BYED PA NYID DANG RIM PA MA YIN PAR
'BRAS BU BYED PA NYID DU YOD PA MA YIN PA DE NI DON BYA BA NUS PA
MA YIN TE, DPER NA NAM MKHA'I PADMA BZHIN, SKAD CIG MA YIN PAR
YANG RIM GYIS 'BRAS BU BYED PA NYID DANG, RIM MA YIN PAR 'BRAS BU
BYED PA NYID DAG

YOD PA MA YIN NO ZHES PA KHYAB BYED MI DMIGS PA'I MTSAN NYID CAN
BZLOG PA LA GNOD PA CAN GYI TSAD MAS, SKAD CIG MA YIN PA NYID LAS
KHYAB BYED RIM DANG CIG CAR BA LDOG PAS LDOG BZHIN PA'I, DON BYA
BA BYED PA NYID KYI MTSAN NYID CAN YOD PA NYID NI SKAD CIG PAS
NGAL BA MED DO, ,

@358B DE NAS SKAD CIG PA NYID KYIS KHYAB PO ZHES YOD PA NYID LA
SKAD CIG PA NYID KYIS KHYAB PA 'GRUB PO ZHES PA'O, ,DPER NA SPYI
DU MA LA 'JUG PA NYID DU KHAS LEN PA LA DU MA NYID DU THAL BA
BZHIN YANG STE, DE LTAR NI GANG DU MA LA 'JUG PA DE NI DU MA STE,
DPER NA SNOD DU MAR SON PA'I T'A

LA'I 'BRAS BU BZHIN, SPYI YANG DU MA LA 'JUG PA'O, ,DE'I PHYIR
'DIS KYANG DU MAR 'BYUNG BAR BYA'O ZHES PA THAL BA'O, ,CI STE DU
MA NYID DU MI 'DOD NA DE'I TSE DU MA LA 'JUG PA NYID KYANG KHAS
MI LEN CIG ,'O NA GAL TE THAL BAR 'GYUR BA ZHES PA 'DI SGRUB PAR
BYED PA'I TSAD MAR MI

'GYUR NA, DE JI LTAR NYID NYE BAR 'GOD CE NA, KHYAB PA DRAN PA'I
DON DU KHYAB PA'I PHYOGS GCIG BRJOD PA BZHIN NO, ,GANG GSUNGS PA,
THAL BAR 'GYUR BA'O GNYIS 'BREL PHYIR, ,GCIG MED NA GZHAN DGAG
CHED YIN, ,ZHES SO, ,'DI'I DON NA 'DI YIN TE, KHYAB PAR BYA BA

DANG KHYAB PAR BYED PA DAG 'BREL BAR 'GYUR NA, GAL TE KHYAB PAR
BYED PA MI 'DOD NA DE'I TSE KHYAB PAR BYA BA YANG MA 'DOD CIG ,CI
STE KHYAB PAR BYA BA 'DOD NA DE'I TSE KHYAB PAR BYED PA YANG 'DOD
PAR BYOS SHIG CES PA'O, ,RGOL BAS SGRUB PAR BYED PA NYE BAR BKOD
PA NA, PHYIR RGOL

BAS DE LA SUN 'BYIN PA SMRA BAR BYA'O ZHES PA RIGS PA'O, ,MA GRUB
PA DANG 'GAL BA DANG MA NGES PA RNAMS KYIS GANG YANG RUNG BA
BRJOD PA NI SUN 'BYIN PA'O, ,JI SKAD DU GSUNGS PA, MA TSANG BA
SOGS BRJOD SUN 'BYIN RNAMS, ,ZHES SO, ,'O NA 'DI RNAMS BRJOD PA
KHO NA GAL TE SUN

'BYIN PA NI YIN NA, ,DE'I TSE DON MED PA NYID DANG NUS PA MED PA
NYID DANG HA CANG THAL BA LA SOGS PA RNAMS CI'I NANG DU 'DU ZHE
NA, GSUM PO 'DI RNAMS KHO NAR TE, DE LA DON MED PA NYID NI RE
ZHIG MA GRUB PA'I NANG DU 'DU STE, GTAN TSIGS NI BSGRUB BYA'I
CHOS LA THE TSOM ZA BA CAN DU

BRJOD LA, GANG DU DON MED PA NYID NYE BAR DGONG PA DER NI GTAN
TSIGS KYI MTSAN NYID BSGRUB BYA'I CHOS LA THE TSOM ZA BA NYID
GTAN TSIGS LA MI SRID DO ZHES PA MA GRUB PAR BRJOD DO, ,GANG
GSUNGS PA, THE TSOM ZA LA RTAGS BRJOD PHYIR, ,BSAL BA GTAN TSIGS
RTEN MA YIN, ,ZHES SO, ,NUS PA MED

@359A *, ,PA NYID NI RANG GI NGO BO MA GRUB PA'I NANG DU 'DU'O
ZHES PA STE, NUS PA ZHES BYA BA RTAGS KYI RANG GI NGO BO LAS
GZHAN PA MA YIN PA STE, GTAN TSIGS DNGOS PO MA YIN PA NYID DU
THAL BA'I PHYIR RO, ,HA CANG THAL BA NI MA NGES PA'I NANG DU 'DUS
TE, BSGRUB PAR BYA BA'I KHA DON LAS 'DAS

NAS; MI MTHUN PHYOGS LA THAL CHES PA'I PHYIR RO ZHES PA'O, ,CHOS
CAN GANG LA BSGRUB PAR BYA BA BSGRUB PAR MNGON PAR 'DOD PA'I CHOS
CAN DE LA TSAD MAS GNOD PA NYID NA GZHI MA GRUB PA RTAGS KYI
SKYON NO, ,DPER NA BDAG NYID NI THAMS CAD DU SONG BA STE, THAMS
CAD DU YON TAN NYE BAR DMIGS PA NYID

KYI PHYIR RO LTA BU'O, ,'DI DE 'DIR SANGS RGYAS PA LA BDAG NYID
MA GRUB NA 'DI'I PHYOGS THAMS CAD DU DMIGS PAR BYA BA'I YON TAN
NYID 'GRUB PA LTA CI SMOS, DE LTAR NI MU STEGS CAN RNAMS NGES PAR
'DI SKAD SMRA STE, LUS LA SOGS PA'I DNGOS PO LAS GZHAN PA DGE BA
DANG MI DGE BA'I BYED PA PO DANG

DE'I 'BRAS BU LONGS SPYOD PA PO RTAG PA KHYAB PA'I NGO BO BDAG
CES BYA BA RDZAS GZHAN PA YOD DO, ,DES KYANG THAMS CAD LA KHYAB
TU ZIN KYANG, DE LTA NA YANG GANG LONGS SPYOD PA'I SKYE MCHED
NYID DU YONGS SU BZUNG BA'I GSON LUS DE KHO NA BDAG DANG BCAS PAR
BRJOD DO ZHE'O, ,DE YANG MI RIGS TE, BDAG

BSGRUB PA'I CHED DU TSAD MA MED PA'I PHYIR RO, ,MNGON SUM GYIS
BDAG RTOGS PAR MA YIN TE, MIG LA SOGS PA'I SHES PA RNAMS KYI YUL
GZUGS LA SOGS PA LNGA POR NGES PA NYID KYI PHYIR RO, ,YID LAS
BYUNG BA NGA ZHES RTOGS PA'I YANG LUS LA SOGS PA YUL YIN PA LA
NYID KYI PHYIR TE, NGA

LJI'O; ,NGA SBOM MO, ,NGA 'GRO'O ZHES PA LA SOGS PA'I RNAM PAS
NGA ZHES RTOGS PA SKYE'O, ,RGYAN MDZAD PAS GANG GSUNGS PA, NGA'O
ZHES PA'I SHES GANG DE 'ANG, ,LUS DBANG CHA SHAS RIG BYED PA'O,
,NGA NI PHRA DANG BDE DANG LCI, ,MTSUNGS PA'I RTEN NI RIG BYED
PHYIR, ,ZHES SO, ,LUS LAS

GZHAN PA 'DI LA DE'I CHOS CAN LCI BA NYID DAM SBOM PO NYID KYANG
MA YIN NO, ,KHYAB BDAG GZUGS CAN MA YIN PA LA LUS KYI RDZAS KYI
RJES SU BSGRUB PA DANG 'GRO BA'I BYA BA NI RIGS PA DANG LDAN PA
YANG MA YIN NO, ,'DI NI BRAM ZE'I KHYE'U LA SENG GE'I BRDA BZHIN
DU BTAGS PAR RIGS PA YANG MA YIN

@359B TE; 'JUG PA 'KHRUL BAR THAR PA'I PHYIR RO, ,RJES SU DPAG
PAS RTOGS PA YANG MA YIN TE, 'BRAS BU DANG RANG BZHIN GYI GTAN
TSIGS MED PA'I PHYIR RO, ,RTAG CING LKOG TU GYUR PA NYID KYIS NA
YUL DANG DUS DANG RNAM PA BRAL BA'I BDAG DANG LHAN CIG 'GA' ZHIG
KYANG RJES SU 'GRO BA DANG LDOG

PA'I BDAG NYID CAN GYI 'BRAS BU DANG RGYU'I DNGOS PO MA GRUB PA'I
PHYIR, 'BRAS BU'I RTAGS MI RIGS PA'I PHYIR RO, ,CHOS CAN LA YOD
PA NYID KYANG MA GRUB PA'I PHYIR RANG BZHIN GYI GTAN TSIGS MI
'THAD PA'I PHYIR RO, ,RTAGS GZHAN YOD PA YANG MA YIN TE, KHYED
KYIS RTAGS GZHAN GYIS KYANG

BSGRUB BYAS KHYAB PAR 'BYUNG BAR BYA BA LA DE YANG RNAM PA THAMS
CAD DU MA GRUB PA'I PHYIR JI LTAR RTAGS LA KHYAB PA NGES PAR BYA,
GZHAN YANG BDAG 'DI CI RTOGS PA'I NGO BO 'AM RTOGS PA MA YIN PA'I
NGO BO ZHIG GAL TE RTOGS PA'I NGO BO DANG RTAG PA YIN NA DE'I TSE
MIG LA SOGS PA 'BRAS BU DANG

BRAL BA NYID DU THAL BA BZLOG PAR DKA'O, ,'ON TE RTOGS PA'I NGO
BO MI RTAG PA ZHIG YIN NA DE'I TSE SHES PA KHO NA LA BDAG CES
MING DU BYAS PAS MI MTHUN PA MED DO, ,CI STE RTOGS PA MA YIN PA'I
NGO BO BLTAR RUNG BA ZHIG YIN, DE'I TSE MI DMIGS PAS 'DI'I YOD PA
NYID BZOD PA MA YIN

NO ZHES PA BDAG MED PA SGRUB PA NI KHA NA MTHO BA MED PA'O, ,DE'I
PHYIR 'DUS BYAS KYI DNGOS PO THAMS CAD BDAG MED PA'O ZHES PA'O,
,RANG GI NGO BO MA GRUB PAS KYANG MA GRUB PA'I GTAN TSIGS LTAR
SNANG BAR 'GYUR TE, DPER NA SGRA MI RTAG STE MIG GIS GZUNG BAR
BYA BA NYID KYI PHYIR RO LTA BU'O, ,

'O NA KHYAB PA MA GRUB PA YANG SUN 'BYIN PA MA YIN NAM, DES KYANG
PHA ROL PO'I 'DOD PA'I DON MI 'GRUB PA'I PHYIR RO, ,DE MI BRJOD
PA CI ZHE NA, MA NGES PA SUN 'BYIN PA NYID KYIS RTOGS PA'I DON
CAN NYID KYI PHYIR LOGS SU MA BRJOD DO, ,DE LTAR NI RANG GI MTSAN
NYID DAG GIS KHYAB PA GZUNG

BAR NUS PA MA YIN TE, RANG GI MTSAN NYID NI YUL DANG DUS DANG
RNAM PAR NGES PA NYID KYIS NA GZHAN DU RJES SU 'GRO BA MED PA'I
PHYIR RO, ,'ON KYANG BSGRUB PAR BYA BA DANG SGRUB PAR BYED PA
SPYI DAG KHO NAS KHYAB PA GZUNG BAR BYA BA YIN ZHING, ,DE LA YANG
GAL TE SGRUB PAR BYED PA BSGRUB PAR BYA BAS

@360A *, ,KHYAB PAR RTOGS PA MA YIN NA DE'I TSE SGRUB PAR BYED PA
YANG 'GYUR LA, BSGRUB PAR BYA BA NI 'GYUR BA MA YIN NO ZHES PAS
MA NGES PA KHO NA'O ZHES PA'O, ,'O NA KHYED LA CI MA GRUB PA MA
YIN NAM, DE JI LTAR BSGRUB PAR BYA BA DANG SGRUB PAR BYED PA SPYI
DAG LAS THAMS CAD NYE BAR

SDUD PA DANG LDAN PA'I KHYAB PA TSAD MAS GZUNG BAR BYA ZHE NA,
'DI NI SKYON MA YIN TE GANG GI PHYIR GANG 'DRA BA'I SPYI GZHAN
RNAMS KYIS YONGS SU BRTAGS PA DE DANG 'DRA BA TSAD MAS GNOD PAS
NA BDE BAR GSHEGS PA RNAMS KYIS KHAS LEN PA MA YIN GYI, THA SNYAD
LA GRAGS PA'I SPYI

GZHAN LAS LDOG PA'I MTSAN NYID CAN GZHAN LAS SEL BA'I MING CAN NI
MA YIN NO ZHES PA'O, ,'O NA SEL BA ZHES PA 'DI CI ZHE NA, JI LTAR
ZHEN PA BZHIN DU PHYI ROL KHO NA'I BUM PA LA SOGS PA'I DON NI SEL
BZHES MNGON PAR BRJOD PAR BYA STE, 'DI LAS RIGS MI MTHUN PA GZHAN

BSAL BAR BYA BA'O ZHES BYAS NAS SO, ,JI LTAR SNANG BA'I BLO'I
RNAM PA YANG SEL BA STE, BLO'I RNAM PA 'DIR MI MTHUN PA SEL BAR
BYED THA DAD DU BYED CES BYAS NAS SO, ,JI LTA BA'I DE KHO NA NYID
LDOG PA TZAM MED PAR DGAG PA'I NGO BO NI SEL BA STE, SEL BA NYID
NI SEL BA'O ZHES BYAS NAS

SO; ,'O NA JI LTAR ZHEN PA NI SGRUB PA KHO NA STE, DE LTA NA SEL
BA 'BA' ZHIG GO ZHES PA 'ONGS SO ZHE NA MA YIN TE, SGRUB PA NI
SEL BA'I KHYAB PAR CAN DU DGONGS TE, GANG BA LANG RTOGS PA NA, BA
MEN MA YIN NO, ,BA MEN MIN NO ZHES SHUGS KYIS SEL BA PHYIS NGES
PAR BYA'O ZHES PA

SGRUB PA SMRA BA RNAMS KYI 'DOD PA'O, ,GZHAN SEL BA RTOGS PA NA
YANG SHUGS LAS SEL BA BA LANG LA SOGS PA'I DON RTOGS SO ZHES PA
LDOG PA'I SEL BA SMRA BA RNAMS KYI 'DOD PA'O, ,DE MI RIGS TE THA
SNYAD KYI DUS SU DANG POR 'JUG PA'I SO SO'I RIM PA MTHONG BA MED
PA'I PHYIR,

BSGRUB PA RTOGS NAS 'GA' ZHIG GIS DON GYIS GO BA LAS PHYIS SEL BA
RTOGS PA'AM, SEL BA RTOGS NAS PHYIS BSEL BA RTOGS PA NI MA YIN
NO, ,DE'I PHYIR BA LANG RTOGS PA KHO NA GZHAN SEL BA RTOGS PAR
BRJOD PAR BYA'O, ,GAL TE YANG YANG BA LANG GI SGRA BRJOD PA LAS
GZHAN SEL

@360B PA'I SGRA LA MA REG PA BRJOD PA DE LTA NA YANG KHYAD PAR DU
'GYUR BA'I SEL BA RTOGS PA MED PA MA YIN PA KHO NA STE, BA LANG
GI SGRA NI BA LANG MA YIN PA BSAL BAR BYAS PA KHO NA'I DNGOS PO
LA BRDAR BYAS PA NYID KYI PHYIR RO, ,DPER NA AUTPALA SNGON PO LA
BRDAR BYAS PA'I AIN DI WA RA'I SGRA

LAS AUTPALA SNGON PO RTOGS PA NA DE'I DUS KHO NAR SNGON PO'I YON
TAN RGYAS PA MA BZLOG PA DE BZHIN DU BA LANG MA YIN PA BSAL BAR
BYAS PA LA BRDAR BYAS PA'I BA LANG GI SGRA LAS KYANG BA LANG
RTOGS PA NA DUS MTSUNGS PA KHO NAR SEL BA'I KHYAD PAR YIN PA NYID
KYI PHYIR NA, SEL

BA RGYAS PA KHO NA MA BZLOG PA KHO NA'O, ,JI LTAR MNGON SUM MED
PAR DGAG PA'I NGO BO MED PAR 'DZIN PA NI MED PA'I RNAM PAR RTOG
PA SKYED PAR NUS PA KHO NA'I YIN GYI DE LTAR BSGRUB PA'I RNAM PAR
RTOG PA RNAMS KYANG DE DANG RJES SU MTHUN PA RJES SU SGRUB PA
'BYIN PAR NUS PA KHO NA LA

MED PA 'DZIN PAR BRJOD PAR BYA'O, ,RNAM PA GZHAN DU NA GAL TE BA
LANG GI SGRA LAS DON RTOGS PA'I DUS NA PHA ROL SEL BA MA RTOGS NA
DE'I TSE, RTOG PA POS GZHAN YONGS SU SPANGS NAS BA LANG LAM 'JUG
PA JI LTAR YIN, DE LAS BA LANG THOGS SHIG CES BSKUL BA NA, RTAL [?]

SOGS PA RNAMS KYANG 'DOGS PAR 'GYUR RO ZHES PA'O, ,DE'I PHYIR 'DI
NI GNAS PA STE, PHYI ROL GYI DON NI LHAG PAR ZHE NA KHO NA LAS
SGRA'I BRJOD PAR BYA BA RNAM PAR GZHAG GI, ,RANG GI MTSAN NYID
YONGS SU BSAL BAS NI MA YIN TE, MNGON SUM BZHIN DU YUL DANG DUS
DANG,

RNAM PA DANG GNAS SKABS NGES PAR 'JUG PA'I RANG GI MTSAN NYID
BSAL BA MED PA'I PHYIR RO, ,RIGS PA'I DBANG PHYUG DAM PAS GANG
GSUNGS PA, DBANG PO'I BYA BA MED PA LA, ,SGRA YI DON NI MTHONG BA
BZHIN, ,BLO LA SNANG BA MED PA'I PHYIR, ,ZHES SO, ,GZHAN YANG
RANG GI MTSAN

NYID KYI BDAG NYID KYI DNGOS PO BRJOD PAR BYA BA YIN NA BDAG NYID
THAMS CAD RTOGS PA'I PHYIR BSGRUB PA DANG DGAG PA DAG MI RUNG
STE, GANG GI PHYIR DE YOD PAR 'GYUR NA YOD DO ZHES PA DON MED
CING MED DO ZHES PA MI NUS LA, MED PAR 'GYUR NA NI MED DO ZHES PA
DON MED CING YOD CES PA MI NUS

@361A *, ,PA'I PHYIR RO, ,YOD PA LA SOGS PA'I TSIG SBYOR BA YANG
YOD DO, ,DE'I PHYIR DON DAM PAR RANG GI MTSAN NYID SGRA RNAMS
KYIS BRJOD PAR BYA BA MA YIN NO ZHES GNAS SO, ,'O NA JI LTAR
MNGON SUM GYIS BUM PA'I NGO BO RANG GI GZUNG BA NA YANG PHYIS DE
KHO NA LA SKAD CIG PA NYID LA SOGS

PA NGES PA'I DON DU TSAD MA GZHAN 'JUG PA DE LTAR SHING GI SGRA
YIS SHING NYID KYI CHA SHAS RTOGS PA NA YOD PA NYID KYI CHA SHAS
NGES PA'I DON DU YOD DO LA SOGS PA'I TSIG RAB TU SBYOR BAR 'GYUR
BA MA YIN NAM ZHE NA MA YIN TE, MNGON SUM NI MA NGES PA'I BDAG
NYID YIN PA NYID KYI PHYIR GOMS PAR

MA BYAS PA'I NGO BO'I YUL LA TSAD MA GZHAN 'JUG GO ZHES PA RIGS
SO, ,RNAM PAR RTOG PA NI RANG NYID NGES PA'I BDAG NYID YIN PA
NYID KYI PHYIR NA, DES BZUNG ZIN PA'I RANG GI NGO BO LA TSAD MA
GZHAN GYIS GZUNG BAR BYA BA GZHAN PA CI ZHIG YOD CES PA'O, ,GANG
'DRA BA'I SPYI PHA ROL PO RNAMS

KYIS YONGS SU BRTAGS PA GSAL BA DU MA LA 'PHROD PA 'DUS PA SNANG
DU RUNG BA GCIG PU RTAG PA DE DANG 'DRA BA YOD PA NYID DU SGRUB
PAR BYED PA'I TSAD MA CUNG ZAD KYANG DMIGS PA MED DE DES NA YOD
CES RNAM PAR RIG PA MA YIN NO, ,DE LTA NA NI BA LANG LA SOGS PA'I
GSAL BA NYAMS SU MYONG BA'I DUS

NA; KHA DOG DANG DBYIBS LA SOGS PA GSAL BA'I RANG GI NGO BO MA
GTOGS PA GZHAN RJES SU 'GRO BA GCIG PU MNGON SUM LA SNANG BA MA
YIN PA'I PHYIR TE, DE 'DRA BA NYAMS SU MYONG BA'I PHYIR RO, ,RANG
GI MTSAN NYID NYAMS SU MYONG BA'I DE MA THAG PAR RNAM PA GCIG TU
MCHOG TU ZHEN PA'I RTOG PA YOD

PA'I PHYIR RNAM PA GZHAN DU MI 'THAD PAS SPYI KUN DU RTOG PA YANG
RIGS PA DANG LDAN PA MA YIN TE, GSAL BA RANG GI RGYUS NUS PA
'BYIN PA RNAMS KHO NA LAS RTOGS PA DE BRGYUD PAS SKYE BA'I PHYIR
RO, ,THA DAD NA YANG GSAL BA 'GA' ZHIG RNAMS KHO NA 'DI BSKYED
PA'I CHED DU NUS PA YIN GYI, THAMS

CAD NI NUS PA MA YIN NO ZHES PA 'BRAS BU DANG RGYU'I DNGOS PO
MNGON SUM DANG MI DMIGS PA DAG GIS MTHONG BA NI 'DA' BAR BYA BAR
MI NUS PA NYID KYI PHYIR RO, ,THA DAD PA KHYAD PAR MED NA YUNG
GSAL BA 'GA' ZHIG RNAMS KHO NA LA NUS PA 'DI MTHONG BA YANG YIN
TE, DPER NA RIMS LA SOGS PA ZHI BAR BYED PA

@361B LA SLE TRES DANG NI MA PA LA SOGS PA RNAMS BZHIN NO, ,JI
SKAD DU GSUNGS PA, THA DAD NA YANG RANG BZHIN GYIS, ,NGES TE
DBANG PO LA SOGS BZHIN, ,ZHES SO, ,GZHAN YANG SPYI NI RIGS MI
MTHUN PA THAMS CAD LAS LOG PA YIN NA YANG THA DAD PAR KHYAD PAR
MED PA LA BA LANG GI GSAL BA RNAMS KHO NA LA 'PHROD PA

'DUS PA'I DE'I SPYI NI DE KHO NA LA RNAM PA GCIG PA CAN GYI BLO
SKYED PAR BYED PA JI LTAR YIN ZHES DRIS PA LA RANG BZHIN KHO NAS
SO ZHES PHA ROL POS LAN 'DEBS PA DE YANG TSAD MA DANG MI LDAN PA
STE, KHO BO CAG GI RANG BZHIN GYIS ZHES LAN 'DEBS PA NI TSAD MAS
GRUB PA NYID KYI PHYIR RIGS PA DANG LDAN PA KHO NA'O, ,DE LTAR

PHA ROL PO'I RIGS GZHAN SGRUB PA'I CHED DU SGRUB PAR BYED PA 'DI
YIN TE, GANG KHYAD PAR DU BYAS PA CAN GYI SHES PA DE NI KHYAD PAR
'DZIN PA MED NA MED PA YIN TE, DPER NA DBYUG PA CAN GYI SHES PA
BZHIN 'DI BA LANG NGO ZHES PA'I SHES PA YANG KHYAD PAR CAN GYI
SHES PA YIN NO ZHES PA 'DI NI DON GYI 'BRAS BU'I GTAN

TSIGS SO, ,'DI LA BRJOD PAR BYA STE, KHYAD PAR CAN GYI BLO THA
DAD PA'I KHYAD PAR 'DZIN PA MED NA MED PA NYID BSGRUB PAR BYA BA
YIN NAM, KHYAD PAR CAN NYAMS SU MYONG BA MED NA MED PA NYID
BSGRUB PAR BYA BA YIN, PHYOGS DANG PO LA MNGON SUM GYIS GNOD PA
STE, DNGOS PO 'DZIN PA'I NGANG TSUL CAN GYIS

MNGON SUM LA GNYIS SU SO SOR SNANG BA MED PA'I PHYIR RO, ,KHYAD
PAR CAN GYI BLO NYID KYANG SPYI LA GTAN TSIGS MA NGES PA YIN TE,
THA DAD PA'I KHYAD PAR 'DZIN PA MED KYANG DE MTHONG BA'I PHYIR
RO, ,DPER NA BUM PA'I 'DI RANG GI NGO BO DANG LDAN PA'AM, BA LANG
NYID SPYI BO ZHES PA LTA BU'O, ,GNYIS PA'I PHYOGS

LA NI GRUB PA SGRUB PAR BYED PA STE, BUM PA NI RANG GI NGO BO
DANG LDAN PA'O ZHES PA LA SOGS PA LTA BU'O, ,GONG BU NI BA LANG
NYID KYI RIGS PA DANG LDAN PA'O ZHES YONGS SU BRTAGS PA'I THA
SNYAD PAR RGYUR BYAS NAS KHYAD PAR DANG KHYAD PAR CAN GYI DNGOS
PO GSAL BA NYID KYI PHYIR RO, ,'DI BA LANG NGO ZHES PA'I THA

SNYAD NI BA LANG MA YIN PA NYID LAS LOG PA NYAMS SU MYANG BA LAS
BYUNG BA NYID KYI PHYIR TE, DE LTA 'DI'I PHYIR YANG SGRUB PAR
BYED PA LAS SPYI 'GRUB PA MA YIN ZHES PA'O, ,DE'I PHYIR DE LTA
PHA ROL PAS KUN DU BTAGS PA'I SPYI NI DPYAD MI BZOD PA NYID KYI
PHYIR, DE'I NGO BO MA YIN PA LAS LOG PA'I

@362A *, ,DNGOS PO TZAM KHO NA SEL BA'I SGRA'I BRJOD PAR BYA BA
THA SNYAD KYI YAN LAG JI LTAR ZHEN PA BZHIN PA SPYI YIN PA NI KHA
NA MA THO BA MED PA'O ZHES GNAS SO, ,SPYI DGAG PA'I CHED DU SLAR
YANG RNAM PA 'DI LTA BU'I SBYOR BA BYA STE, GANG ZHIG GANG NA
DMIGS PA'I MTSAN NYID DU GYUR PA MA DMIGS PA DE NI

DE NA MED PA'I THA SNYAD KYI YUL YIN TE, DPER NA RTA'I MGO LA RVA
BZHIN, SPYI YANG YONGS SU SNANG BZHIN PA'I GSAL BA RNAMS LA DMIGS
PA'I MTSAN NYID DU GYUR PA MA DMIGS SO ZHES PA RANG BZHIN MI
DMIGS PA'O, ,MA GRUB PA SRID PA YANG MA YIN TE, KHA DOG DANG
DBYIBS KYI MTSAN NYID CAN GSAL BA'I

RANG GI NGO BO MA GTOGS PAR RJES SU 'GRO BA CAN GYI NGO BO GNYIS
PA MKHAS PA NGES PAR BRTAGS KYANG RNAM PA THAMS CAD DU MTHONG BA
MED PA'I PHYIR RO, ,'DI NI MTHONG BA MED NA YANG SHES PA BZHIN DU
MNGON SUM GYIS GRUB PA NYID DU BRJOD PAR RIGS PA YANG MA YIN TE,
SHES PA NI RANG RIG PA'I TSAD MAS GRUB

KYIS; MIG GI RNAM PAR SHES PA GZUNG BAR BYA BA NI MA YIN PAS SO,
,'DI NI MIG GI RNAM PAR SHES PAS GZUNG BAR BYA BA STE, DON GYI
CHOS YIN PA NYID KYI PHYIR RO, ,MNGON SUM DU YANG PHA ROL PO
RNAMS KYIS 'DOD DO ZHES PA'O, ,DE LTAR PHA ROL POS KUN DU BRTAGS
PA'I SPYI NI DPYAD MI BZOD PA NYID KYI

PHYIR NA DE'I NGO BO MA YIN PA LAS LOG PA'I DNGOS PO TZAM KHO NA
SPYIR BSHAD DO, ,DE'I PHYIR 'DUS BYAS KYI DNGOS PO THAMS CAD NI
PHA ROL POS KUN BRTAGS PA'I SPYI YIS STONG PAR GNAS SO, ,BLO DANG
LDAN PA 'GA' ZHIG GIS NYE BAR BKOD PA YANG MA YIN NO ZHES KYANG
SHES PAR BYA'O, ,DE LTAR NI 'GRO BA 'DI'I

BYED PA POR GYUR PA RTAG PA 'AM MI RTAG PAR 'GYUR GRANG, DE LA RE
ZHIG RTAG PAR RIGS PA MA YIN TE, BYED PA PO DANG 'BREL BA BRTAGS
PAR GYUR NA, SPROS PA DANG GNAS PA DANG 'JIG PA RNAMS NGES PA CIG
CAR BA NYID DU THAL BAR 'GYUR BA'I PHYIR RO, ,NGO BO GANG GIS
GNAS PA DANG 'JIG PA DAG GI BYED PA PO YIN PA

DE'I NGO BO SPRO BA'I DUS NA YANG NYE BA'O ZHES PAS DE'I DUS KHO
NA NA GNAS PA DANG 'JIG PA DAG BYED PAR 'GYUR RO, ,LHAN CIG BYED
PA DANG BRAL BA'I PHYIR BYED PA MA YIN NO ZHE NA, DE NI YANG DAG
PA MA YIN TE, RTAG PA YIN PAS NA 'DI NI NAM YANG LHAN CIG BYED PA
DANG BRAL BA MA YIN TE, THAMS CAD KYI TSE NYE BA

@362B NYID KYI PHYIR RO, ,LHAN CIG BYED PA MI RTAG PA DANG BRAL
BA YANG MA YIN TE, LHAN CIG BYED PA MI RTAG PA YANG DE LA RAG LAS
NAS SKYE BA NYID KYI PHYIR RO, ,DE'I PHYIR DUS GCIG TU THAMS CAD
BYED PA LA SOGS PAR THAL BAR 'GYUR RO, ,DBANG PHYUG NI BLO DANG
LDAN PA'I PHYIR SKYON 'DI YOD PA MA YIN NAM,

BLO YIS STONG PA NI RANG YOD PA NYID TZAM GYIS BSKYED PAR BYA
BA'I 'BRAS BU RIM PA MIN PA KHO NAS BYED KYI, BLO DANG LDAN PA NI
BYA BA BYED PAR DBANG 'BYOR BA YIN YANG MI 'DOD PA NA BYED PA MA
YIN ZHES PAS, DE NYE BAR DMIGS PA CI ZHE NA BRJOD PAR BYA STE,
'DOD PA DE RNAMS KYANG RANG NYID YOD PA NYID

TZAM GYI RGYU CAN YIN PAS CIS BYED PA MA YIN NA ZHES PAS DE KHO
NA 'DI NYE BAR DMIGS PA YIN NO, ,CI STE RANG GI NGO BOS NUS PA
NYID YIN NA YANG LHAN CIG BYED PA'I MTSAN NYID CAN GYI GLO BUR
BA'I NUS PAS MED PAR BYED PA MA YIN NO ZHES PA 'DI KHO NA DE'I
RANG BZHIN YIN NO ZHE NA, DE LTA NA KHYED

LA MAR GYUR PA YANG DE YIN LA RANG BZHIN GYIS MO GSHAM YANG YIN
PA'I 'DI BRJOD PAR BYA BAR 'GYUR RO ZHES PA 'DI NI GANG CI YANG
MA YIN NO, ,'O NA 'DI KHO NA 'BRAS BU'I RANG BZHIN YIN TE, NUS PA
'BA' ZHIG PA LAS SKYE BA MA YIN GYI LHAN CIG BYED PA LA LTOS NAS
PHYIS 'BYUNG BA'O ZHE

NA; DE NI RIGS PA MA YIN TE, NUS PA NI 'BRAS BU LA LTOS PA LA MA
REG PA'I STOBS KHO NA LAS 'BRAS BU BYED PAR 'GYUR TE, GZHAN DU NA
NUS PA MED PA NYID DU THAL BAR 'GYUR BA'I PHYIR RO ZHES PA'O,
,RTAG PAR RIM GYIS 'BRAS BUR BYED DO ZHES PA YANG RIGS PA MA YIN
TE,

STOS PA MED PA NYID KYI PHYIR RO, ,PHYOGS KYI DKYIL 'KHOR RNAM
PAR KHYAB PA'I GRAGS PA CAN GYIS GANG GSUNGS PA, RTAG PA LTOS PA
MED PA'I PHYIR RO, ,RIM GYIS SKYED PAR BYED PA DANG, BYED DANG MI
BYED DUS RTAG TU, ,'DRA BA'I BDAG NYID BYED PA 'GAL, ,ZHES SO,
,'DIS NI

BDAG LA SOGS PA RTAG PA RNAMS DANG, SKAD CIG PA YIN PA'I BUM PA
LA SOGS PA RIM GYIS 'BRAS BU BYED PA'ANG BSHAD PA YIN NO, ,'DI LA
MNGON SUM DANG 'GAL BA MED DE, MNGON SUM GYI SKAD CIG PA MA YIN
PA 'DZIN PAR MI RUNG BA'I PHYIR RO, ,MNGON SUM SKAD CIG PAS NI
SKAD

@363A *, ,CIG MA YIN PA LTA BAR NUS PA MA YIN TE, SKAD CIG GCIG
PA YIS BYA BA CAN MA YIN PA NI SKAD CIG PA MA YIN PA YIN ZHING,
DE JI LTAR SKAD CIG GCIG PAR 'BYUNG BA'I MNGON SUM GYIS 'DZIN PAR
NUS, SNGA MA DANG PHYI MA'I GNAS SKABS NI DA LTAR GSAL BA MA YIN
TE, DE

YANG DA LTAR BYUNG BA NYID DU THAL BAR 'GYUR BA'I PHYIR TE, SKYE
BA DANG 'JIG PA DAG GI MTSAMS SO SOR SNANG BAR THAL BAR 'GYUR
BA'I PHYIR RO ZHES PAS NA, MNGON SUM 'DI NI SNGA MA DANG PHYI
MA'I DUS LA KHYAB PA'I DON CUNG ZAD GZUNG BAR NUS PA MA YIN NO,
,'DIS NI NGO SHES PA MNGON SUM NYID

SPANGS PA YIN NO, ,DON MNGON SUM DU BYED PA'I SHES PA NI MNGON
SUM YIN LA, SNGAR GYI GNAS SKABS NI DA LTAR MNGON DU BYA BA MA
YIN GYI, 'ON KYANG DRAN PAR BYA BA'O, ,DRAN PA'I NGO BO YANG
MNGON SUM MA YIN NO, ,CI STE 'DI GAL TE DRAN PAR 'DOD PAR 'GYUR
NA, DA LTAR BA'I GNAS SKABS

MNGON DU BYED PA MA YIN NO, ,DE MNGON DU BYED PA'I 'JUG PA 'DI NI
DRAN PA ZHES BYA BA JI LTAR YIN, ,BHAddAS GANG SMRAS PA, SNGON DU
GZHAL ZIN TZAM LA NI, ,DE'O ZHES DRAN PA SKYE BAR 'GYUR, ,DE NYID
'DI'O ZHES PA NI, ,NGO SHES PA LAS THA DAD BRAL, ,ZHES SO, ,DE'I
TSE NGO SHES PA NI DRAN

PA 'DZIN PA'I NGO BOR 'GYUR GYI, 'DZIN PA'I NGO BO KHO NA NI MA
YIN TE, DRAN PAR BYA BA LA 'DZIN PA MI RUNG ZHING GZUNG BAR BYA
BA LA YANG DRAN PA MI RUNG BA'I PHYIR RO, ,GCIG LA DRAN PA DANG
'DZIN PA DAG SRID PA YANG MA YIN TE, PHAN TSUN 'GAL BA'I PHYIR
RO, ,NGO BO GANG GIS DRAN PA YIN PA'I NGO BO DES

'DZIN PA YIN PAR SKYON PA MA YIN PAS SMRA BAR NUS PA MA YIN TE,
'DZIN PA'I NGO BO GZHAN GYIS GCIG LA DRAN PA DANG 'DZIN PA DAG TU
'GYUR RO, ,YOD NA YANG MNGON SUM DANG MNGON SUM YIN PAR 'GYUR RO,
,DRAN BZHIN BA NA MNGON SUM KHO NA NI MA YIN TE, MNGON SUM DU MI
RIGS

PA'I PHYIR RO, ,DE'I PHYIR NGO SHES PA'I RTOGS PA NI 'KHRUL BA
KHO NA STE, YUL MED PA NYID KYI PHYIR RO, ,SBYOR BA YANG 'DI LTA
STE, GANG ZHIG NGO SHES PAS RTOGS PA DE NI DE KHO NA NYID DU NA,
DMIGS PA GCIG PA MA YIN TE, DPER NA BCAD PA SLAR SKYE BA'I RTZVA
LA SOGS PA RNAMS LA

@363B BZHIN, SNGON PO LA SOGS PA 'DI DE KHO NA YIN NO ZHES PA'I
RTOGS PA 'DI YANG NGO SHES PAS RTOGS PA YIN NO ZHES PA 'GAL BAS
KHYAB PA DMIGS PA'O, ,GCIG NYID DANG GCIG MA YIN PA NYID DAG PHAN
TSUN 'GAL BA'I PHYIR, DE'I YUL CAN GYI RANG RIG PA DAG KYANG

'GAL BA'O, ,DES NA GCIG TU DMIGS PA DANG 'GAL BA GCIG MA YIN RJES
SU DPAG PA LAS GNOD PAR BYED PA YIN NO, ,SGRA LA SOGS PA'I RTOGS
PA LA KHYAB PO ZHES PAS, NGO SHES PA NI SKAD CIG PA'I RJES SU
DPAG PA LAS GNOD PAR BYED PA YIN NO, ,SGRA LA SOGS

PA RNAMS LA YANG SPYI LA DMIGS PA NYID KYIS DMIGS PA GCIG PA YANG
MA YIN TE SKRA LA SOGS PA'I GSAL BA KHO NA LA NGO SHES PAR BYED
PA NYID KYI PHYIR RO, ,SPYI LA NGO SHES PA YIN NO, ,DE NYID SKRA
LA SOGS PA DE KHO NA 'DI YIN NO ZHES PAR 'GYUR NA, DE NYID SKRA
LA SOGS PA 'DI

YIN NO ZHES PA NI MA YIN NO, ,DE NYID KYI PHYIR NGO SHES PA'I
RTOGS PA DMIGS PA GCIG PA CAN NYID YIN NA, RIM PA DANG CIG SHOS
DAG GIS SKYE BA 'GAL BA'I PHYIR NA 'GAL BA DANG MA NGES PA NYID
DU DOGS PAR BYA BA DAG MA YIN NO, ,NGO SHES PA KHO NA RNAM PAR
'JOG PA PO

YANG MA YIN TE, DE NYID RNAM PAR DPYAD PAR BYA BA MI BZOD PA NYID
KYI PHYIR RO, ,DE'I PHYIR RTAG PA BYED PA PO MED DO ZHES PA 'DI
NI GNAS PA'O, ,GAL TE RTAG PA'I BYED PA PO 'GRO BA'I RGYU MA YIN
NA 'O NA 'DI'I RGYU CI YIN ZHE NA, SEMS CAN RNAMS KYI RGYU NI DGE
BA ZHES BYA BA'I LAS YIN

NO; ,JI SKAD DU GSUNGS PA, SEMS CAN 'JIG RTEN DE NAS SNOD KYI
'JIG RTEN NI, ,SHIN TU BKRA BA SEMS NYID KHO NAS BKOD, ,'GRO BA
MA LUS LAS LAS SKYES PAR BSHAD PA NI, ,SEMS MA GTOGS PAR LAS
KYANG YOD PA MIN, ,ZHES SO, ,BYE BRAG TU SMRA BA'I LUGS LA BRTEN
NAS

SLAR YANG BCOM LDAN 'DAS THAMS CAD MKHYEN PAS GSUNGS PA, NAM
MKHA' DANG NI 'GOG PA GNYIS, ,'DUS MA BYAS GSUM RTAG PA'O, ,SKAD
CIG PA KUN 'DUS BYAS TE, ,BDAG GIS STONG ZHING BYED PA MED, ,CES
SO, ,'O NA THAMS CAD MKHYEN PA GRUB NA NI DE'I GSUNGS NGES PAR
STON PAR RIGS MOD,

@364A *, ,THAMS CAD MKHYEN PA GRUB PA'I CHED DU TSAD MA CI YOD CE
NA BRJOD PAR BYA STE, GANG DANG GANG GUS PA DANG BCAS PAR BAR MED
PAR DUS RING POR GOMS PAR BYAS PA'I SEMS KYI YON TAN DE THAMS CAD
NI GSAL BAR 'GYUR BAR RUNG BA YIN TE, DPER NA SKYES BU 'DOD PA
CAN GYI GZHON NU MA'I RNAM

PA BZHIN 'PHAGS PA'I BDEN PA BZHI'I YUL CAN GYI RNAM PA 'DI 'DI
RNAMS KYANG JI SKAD BSHAD PA BZHIN GOMS PAR BYAS PA'I SEMS KYI
YON TAN YIN NO ZHES PA RANG BZHIN GYI GTAN TSIGS SO, ,RE ZHIG
RTEN GYI SGO NAS SAM GTAN TSIGS KYI SGO NAS MA GRUB PA SRID PA MA
YIN TE, KUN DU RTOG PA LA GNAS PA'I

'PHAGS PA'I BDEN PA BZHI'I YUL CAN GYI RNAM PA CHOS CAN RNAMS
DANG GTAN TSIGS SEMS KYI YON TAN TZAM NI SO SOR RANG GIS RIG PAR
BYA BA NYID KYI PHYIR RO, ,'DI NI 'GAL BA YANG MA YIN TE, MTHUN
PA'I PHYOGS 'DOD PA'I RNAM PA LA SRID PA'I PHYIR RO, ,MA NGES PA
YANG MA YIN TE, GOMS PA DANG

BCAS PA'I SEMS KYI YON TAN DANG GSAL BAR SNANG BA DAG GI 'BRAS BU
DANG RGYU'I DNGOS PO DAG NI RDZA MKHAN DANG BUM BDAG GI BZHIN DU,
THAMS CAD NYE BAR BSDUS PAS MNGON SUM DANG MI DMIGS PA LAS 'BRAS
BU DANG RGYU'I DNGOS PO GRUB PA NA, SGRUB PAR BYED PA GOMS PA
DANG

BCAS PA'I SEMS KYI CHOS LA GSAL BAR SNANG BAR BYAR RUNG BAS KHYAB
PAR GRUB PA'I PHYIR RO, ,DE LTAR NI KHYAB PA'I GZHI 'DOD PAS GZIR
BAR 'JUG PA LA, GZHON NU MA'I RNAM PA LA GUS PA DANG BCAS PAR BAR
MED PAR DUS RING POR GOMS PA DANG BCAS PA'I SEMS KYI

YON TAN LAS SNGAR GSAL BAR SNANG BA MA DMIGS SHING, PHYIS GOMS PA
YANG DAG PAR RIG PA LAS GSAL BAR SNANG BA YANG DAG PAR RIG PA'O
ZHES PA MNGON SUM DANG MI DMIGS PA RNAM PA GSUM GYIS GSAL BAR
SNANG BA DANG GOMS PA'I KHYAD PAR GYI SEMS KYI RNAM

PA DAG 'BRAS BU DANG RGYU'I DNGOS PO BSGRUB PAR BYA'O, ,DE LTAR
THAMS CAD NYE BAR BSDUS PA DANG LDAN PA'I KHYAB PA GRUB PA DE'I
PHYIR NA, MA NGES PA NYID MED PA DE'I PHYIR GTAN TSIGS KHA NA MA
THOB MED PA'O, ,'O NA SGRUB PAR BYED PA 'DIS 'PHAGS PA'I BDEN PA
BZHI'I RNAM PA

@364B RNAMS MNGON SUM DU BYED PA LAS 'PHAGS PA'I BDEN PA BZHI
MNGON DU BYED PA PO BRJOD PAR 'DOD PA'I THAMS CAD MKHYEN PA 'GRUB
MOD, KHYAB PAR DU CHOS THAMS CAD MNGON DU BYED PA NI MA YIN TE
DE'I PHYIR DE 'GRUB PA'I CHED DU SGRUB PAR BYED PA GZHAN BRJOD
PAR BYA'O ZHE NA, BRJOD PAR BYA

BA STE; GANG TSAD MAS MI SLU BAR NGES PA'I DON CAN GYI TSIG DE NI
DON DE MNGON DU BYED PA'I SHES PA DNGOS SAM, BRGYUD PAS SNGON DU
SONG BA YIN TE, DPER NA ME SREG PAR BYED DO ZHES PA'I TSIG BZHIN,
'DUS BYAS THAMS CAD SKAD CIG PA YIN NO ZHES PA'I TSIG 'DI YANG
TSAD MAS MI

SLU BAR NGES PA'I DON CAN YIN NO ZHES PA DON GYI 'BRAS BU'I GTAN
TSIGS SO, ,'DI MA GRUB PA MA YIN TE, CHOS THAMS CAD SKAD CIG GIS
'JIG PA SGRUB PAR BYED PA LAS TSIG 'DI BDEN PA'I DON CAN NYID KYI
PHYIR RO, ,'GAL BA YANG MA YIN TE, MTHUN PA'I PHYOGS LA YOD PA'I
PHYIR RO, ,

MA NGES PA YANG MA YIN TE, TSIG TZAM PO THE TSOM DANG PHYIN CI
LOG SNGON MA CAN NYID NA YANG, TSAD MAS NGES PA'I DON CAN NI,
DNGOS SAM BRGYUD PAS, DE'I DON DE MNGON DU BYED PA'I SHES PA
SNGON MA CAN DU MNGON SUM DANG MI DMIGS PA DAG GI NYE BAR DMIGS
PA'I PHYIR RO, ,RNAM PA

GZHAN DU NA DU BA LA SOGS PA YANG RIGS PA DOR BAR THAL BAR 'GYUR
BA'I PHYIR RO, ,'BRAS BU DANG RGYU MA LUS PA RGYUN CHAD PAR THAL
BAR 'GYUR RO, ,DE LTAR NI 'GYUR MOD KYI SRID PA DU MA BRGYUD PA'I
MTSAN NYID CAN DUS RING POS 'BYUNG BAR BYA BA KUN DU RTOG PA LA
GNAS PA'I GSAL

BAR SNANG BA NYID SRID PA 'GYUR BA SRID PAR BRGYUD PA 'GRUB PA'I
CHED DU TSAD MA CI YOD NA CE NA, BRJOD PAR BYA STE, GANG SEMS YIN
PA DE SEMS PHYI MA MTSAMS SBYOR TE, DPER NA DA LTAR GYI SEMS
BZHIN, 'CHI BA'I DUS NA 'BYUNG BA YANG SEMS YIN NO ZHES PA RANG
BZHIN GYI GTAN TSIGS

SO; ,DGRA BCOM PA THA MA'I SEMS KYI 'KHRUL BA YANG MA YIN TE, DE
NI LUNG TZAM LAS GRAGS PA NYID KYI PHYIR RAM, NYON MONGS PA MED
PA'I SEMS GZHAN SKYED PAR BYED PA'I PHYIR RAM, GTAN TSIGS LA NYON
MONGS PA YOD NA ZHES KHYAD PAR DANG BCAS PA'I PHYIR RO, ,DE LTAR
MA 'ONGS PA'I SRID PA GRUB BO, ,

@365A *, ,'DIR SKYE BA SNGA MA'I GOMS PA LAS DKA' THUB DANG SPYIN
PA DANG KLOG PA LA SOGS PA LA, SEMS CAN RNAMS KYI GOMS PA LA 'JUG
GO ZHES RAB TU SMRA STE, DES NA DE SGRUB PA'I CHED DU 'ANG TSAD
MA BRJOD PAR BYA STE, GANG SEMS YIN PA DE SEMS GZHAN SNGON DU
SONG BA

CAN YIN TE, DPER NA DA LTAR GYI SEMS BZHIN, SKYE BA'I DUS NA
'BYUNG BA YANG SEMS YIN NO ZHES PA DON GYI 'BRAS BU'I GTAN TSIGS
SO, ,'O NA DE KHO NA NYID MNGON DU BYED PA LAS GROL BA YIN ZHING,
DE KHO NA NYID KYANG GCIG KHO NA MA YIN NAM, JI SKAD DU GSUNGS
PA, STONG NYID

LTA BAS GROL BAR 'GYUR, ,BSGOMS PA LHAG MA DE DON YIN, ,ZHES SO,
,DES NA THAMS CAD MKHYEN PA RNAM PA GNYIS DANG, SANGS RGYAS PA'I
DBYE BA YANG JI LTAR YIN ZHE NA, 'DI SKYON MA YIN TE, GANG GI
PHYIR 'DI THAMS CAD NI YANG DAG PA'I DON LA SEMS RNAMS

GZHUG PA'I CHED DU BCOM LDAN 'DAS KYIS GSUNGS PA'O, ,DE LTAR NI
BYE BRAG TU SMRA BA RNAMS KYI 'DOD PA, MKHA' DANG 'GOG PA GNYIS
DAG STE, ,RTAG PA GSUM GYIS 'DUS MA BYAS, ,'DUS BYAS THAMS CAD
SKAD CIG DANG, ,BDAG MED BYED PA PO NYID MED, ,DBANG

SKYES BLO NI RNAM MED KYI, ,RDUL PHRAN BA SOGS PA DNGOS SU RIG
,CES SO, ,MDO SDE BA RNAMS KYI 'DOD PA NI, ,'DI KUN SHES PA KHO
NA STE, ,SDO SOGS PA RNAM PA SO SOR SNANG, ,PHYI ROL DON NI MA
YIN TE, ,BEMS PO RAB GSAL MI RIGS PHYIR, ,JI SKAD DU GSUNGS

PA; RANG RNAM CAN SHES SKYED BYED PA, DBANG PO'I SPYOD YUL SNAD
RUNG MIN, ,ZHES SO, ,RGYAN MDZAD PAS KYANG GSUNGS PA, GAL TE
SNGON PO RIG BYA NA, DE NI PHYI ROL JI LTAR BRJOD, ,GAL TE SNGON
PO'I RIG BYA MIN, ,DE NI PHYI ROL JI LTAR BRJOD, ,CES SO, ,'O NA

GAL TE RAB TU GSAL BZHIN PA 'DI SHES PA KHO NA YIN PA DE'I TSE
PHYI ROL GYI DON YOD DO ZHES PA CI LAS SHE NA PHYI ROL GYI DON NI
LDOG PA LAS 'GRUB PAR 'GYUR TE, GANG PHYIR THAMS CAD DU THAMS CAD
KYI TSE SNGON PO LA SOGS PA'I RNAM PA RNAMS RAB TU GSAL BA MA YIN
ZHING, ,'DI

@365B RANG GI NYE BAR LEN PA TZAM LAS NGES PAR SNANG BA NYID DU
GYUR NA YANG RIGS PA MA YIN TE, YUL NGES PA LA 'JUG PA'I MI RIGS
PA'I PHYIR RO, ,DE'I PHYIR 'DI RNAMS LA MTSUNGS PA DE MA THAG
PA'I RKYEN THA DAD PA'I RGYU GANG GI STOBS KYIS 'GA' ZHIG TU 'GA'
ZHIG GI TSE 'BYUNG BA YIN PA

CUNG ZAD CIG YOD DO ZHES NGES PAR BCAD PAR NUS LA, DE KHO NA PHYI
ROL GYI DON YIN NO ZHES PA'O, ,PHYI ROL GYI DON 'DI NI, YAN LAG
CAN DANG YON TAN LA SOGS PA'I CHOS RDZAS LA BRTEN PA PHA ROL POS
MNGON PAR 'DOD PA RNAMS DANG RDZAS RNAM PA DGU DANG, RDUL PHRAN

RNAMS KYANG MA YIN NO ZHES PA'O, ,DE LA RE ZHIG YON TAN LA SOGS
PA MA YIN TE, RDZAS BKAG PAS DE RNAMS KYANG KHEGS PA'I PHYIR
DANG, 'PHROD PA 'DU BA CAN GYI RDZAS MED NA 'PHROD PA 'DU BA YANG
MED DO ZHES PA DE SUN DBYUNG BA LA 'DIR GUS PAR BYA BA MA YIN NO,
,RDZAS KYANG SA DANG

CHU DAN ME DANG RLUNG DANG NAM MKHA' DANG DUS DANG PHYOGS DANG
BDAG DANG YID CES PA RNAM PA DGU'O, ,DE LA BDAG DGAG PA'I CHED DU
'DI YANG SGRUB PAR BYED PA YIN TE, GANG RES 'GA' BA'I SHES PA PO
YIN PA DE NI RES 'GA' BA'I RGYU SNGON MA CAN YIN TE, DPE NA LEGS
PAR DUL

BA CAN GYI SHES PA BZHIN, ,NGA RGYAL GYI SHES PA YANG RES 'GA' BA
YIN NO ZHES PA DON GYI 'BRAS BU'I GTAN TSIGS SO, ,'DI MA GRUB PA
MA YIN TE, CHOS CAN NGA RGYAL LA SHES PA NYID MNGON SUM GYIS GRUB
PA YID KYI PHYIR RO, ,RES 'GA' BA NYID KYI KHYAD PAR MA GRUB PA
YANG

MA YIN TE, THAMS CAD KYI TSE'O ZHES PA'I SHES PA MED PA'I PHYIR
RO, ,'GAL BA YANG MA YIN TE MTHUN PHYOGS LA MTHONG BA'I PHYIR RO,
,MA NGES PA YANG MA YIN TE, DU BA DANG MED PA BZHIN DU 'GA'I SHES
PA DANG RES 'GA'I RGYU CAN DAG GI MNGON SUM DANG MI DMIGS PA DAG

GIS KHYAB PA GRUB PA'I PHYIR RO, ,CES 'GA' BA'I SHES PA YANG RES
'GA' BA MA YIN PA'I RGYUS SKYE NA RES 'GA' BA'I RGYU LAS MI SKYE
BAR THAL BAR 'GYUR BA'I PHYIR RO, ,NGES PA MED PA'I RGYU CAN
RNAMS LA YANG RGYU MED PA NYID DU THAL BAR 'GYUR RO, ,DE BZHIN DU
'DI MA NGES PA NYID NA

@366A *, ,RAB TU GRAGS PA'I DU BA LA SOGS PA'I GTAN TSIGS KYANG
MA NGES PAR 'GYUR TE, KHYAD PAR MED PA'I PHYIR RO, ,GZHAN YANG
NGAR BYED PA NI RES 'GA' BA MA YIN PA'I RGYU SNGON MA CAN NYID
YIN NA, RTAG PA KHO NAR 'BYUNG BAR THAL BAR 'GYUR RO, ,RGYU NI
BYED

PA'I NGO BO YIN PA NYID KYI PHYIR NA, BYED PA MA YIN PA YANG NYE
BAR BRTAGS PA'I RGYU NYID YIN PA'I PHYIR BYED PA DANG BYED PA MA
YIN PA DAG GCIG PA NYID MED PA NYID KYI PHYIR RO, ,YOD NA YANG
BYED PA YANG MI BYED PA YIN PA 'ONGS TE, DE'I RANG BZHIN NYID KYI
PHYIR RO, ,GZHAN YANG NGAR

BYED PA NI RES 'GA' BA MA YIN PA'I RGYU LAS SKYE BA NA CIG CAR
KHO NAR 'BYUNG BAR THAL BAR 'GYUR TE, TSOGS PA MA TSANG BA MED PA
NYID KYI PHYIR RO, ,'O NA NGAR BYED PA'I DMIGS PA BDAG YIN GYI
RGYU NI MA YIN NO ZHE NA, MA YIN TE, RGYU MA YIN PA NI DMIGS PA
NYID DU MI RIGS PA'I PHYIR

DANG, HA CANG THAL BAR 'GYUR BA'I PHYIR RO ZHES SO, ,CI STE NAM
MKHA' ZHES BYA BA DNGOS POR GYUR PA CUNG ZAD YOD DAM MED CE NA,
'DI NI MED PA KHO NA STE, GANG GI PHYIR GANG DU THOGS PA DANG
BCAS PA'I RDZAS YOD PA DER NAM MKHA' GO SKABS STER BA MA YIN
ZHING, GANG DU MED PA

DER NI DE MED PA NYID KYI PHYIR GO SKABS GRUB PA'O ZHES PAS NAM
MKHA'I CI ZHIG LA GO SKABS SPYIN PAR BYED, DE'I PHYIR 'DI YOD NA
THAMS CAD KYI TSE RNAM PA THAMS CAD LA GO SKABS SU 'GYUR TE, DE
YANG YOD PA MA YIN NO, ,DE'I PHYIR NAM MKHA' YOD PA MA YIN PA KHO
NA'O ZHES KHO BO

CAG GIS RTOGS SO, ,'DI YANG BYE BRAG TU SMRA BA'I 'DOD PA LA LTOS
NAS SUN DBYUNG BA BSHAD PA'O, ,PHA ROL PO RNAMS KYIS NI NAM MKHA'
SGRA'I YON TAN CAN 'DOD DO, ,DE YANG GCIG YIN PA'O ZHES PAS NA
YUL MTSUNGS PA CAN NYID KYI PHYIR SGRA THAMS CAD RNAM PA THA DAD
PA CAN

DU THOS PAR MI 'GYUR RO, ,DES NA SHIN TU NYE BA'I YUL BZHIN DU
YUL RING POR MNGON PAR 'DOD PA'I SGRA YANG THOS PAR 'GYUR RO,
,YANG NA GZHAN YANG MA YIN NO ZHES PAS MTHA' GCIG PA YIN NO,
,PHYOGS DANG DUS DAG GI YANG GCIG NYID KYI PHYIR SHAR DANG NUB LA
SOGS PA RTOGS

@366B PA MI 'THAD DO, ,'DI NI YID BRTAG PA YANG MI SRID PA KHO
NA'O, ,DE LTAR NI CIG CAR SHES PA MI SKYE BAS DE SMRA BA RNAMS
KYI YID RJES SU DPOG PAR BYED CING, GAR LA LTA BA LA SOGS PA LA
CIG CAR SHES PA MANG PO RNAMS NYAMS SU MYONG BA KHO NA'O, ,GAL TE
YANG YID 'GYUR BA

NA DE'I TSE SHES PA 'DI RNAMS MI RUNG STE, DE'I PHYIR YID KYANG
MED PA KHO NA'O, ,SA LA SOGS PA RNAMS LHAG MAR LUS LA, DE RNAMS
KYANG YAN LAG CAN DANG RDUL PHRA RAB KYI BYE BRAG GIS RNAM PA
GNYIS SU 'DOD DO, ,DE LA GANG YAN LAG CAN BUM PA LA SOGS PA RDUL
PHRA RAB

RNAMS KYIS RDUL GNYIS LA SOGS PA'I RIM PAS BRTZAMS PAR RAB TU
GRAGS PA DE LA, DMIGS PA'I MTSAN NYID KYIR GYUR PA MI DMIGS PA NI
GNOD PAR BYED PA'O ZHES BSHAD ZIN TO, ,GAL TE YAN LAG CAN MED NA
'O NA 'DI GCIG NYID DU SNANG BA JI LTAR YIN ZHE NA, THA

DAD PA THAG NYE BAR GNAS PA RNAMS KYI KHO NA DE LTA DE LTAR SNANG
STE, DE DANG LDAN PA 'GA' ZHIG KHO NA SLAR YANG DBYE BA MED PA
RTOGS PAR 'GYUR RO ZHES BSHAD ZIN TO, ,'O NA THA DAD PAR SNANG BA
ZHES BYA BA 'DI CI YIN ZHE NA THA DAD PA'I PHYOGS DANG, YUL LA
KHYAD PAR RDUL PHRA

RAB BSAGS PA SO SOR SNANG BA KHO NA'O, ,GAL TE DE LTA NA SO SOR
SNANG BA'I CHOS JI LTAR RAGS PA YIN ZHES CHOS MCHOG GI ZHABS KYIS
GSUNGS SO, ,DE LA YANG DON NI 'DI KHO NA'O, ,DON RANG GI NGO BOR
MYONG BA NI MED DE, DON MYONG BA NI BRTAGS PAR 'GYUR, ,ZHES PA'I

TSIG LAS SO, ,DE'I PHYIR GANG 'DI SNGON PO LA SOGS PA SO SOR
SNANG BA YUL THA DAD PA LA KHYAB PA'I NYID NYAMS SU MYONG BA 'DI
KHO NA RAGS PA'I SNANG BA'O ZHES SKYON MED DO, ,GANG YANG BYE
BRAG PA RNAMS KYI DE RTZOM PAR BYED PA RDUL PHRA RAB DE RNAMS NI,
BYE BRAG TU SMRA BA RNAMS

KYI LTA BA LA DNGOS SU MNGON SUM GYI SPYOD YUL GYI YIN ZHING, MDO
SDE PA RNAMS KYI LUGS LA RANG GI RNAM PA GTONG BAR 'JUG PA RNAMS
TE, DE RNAMS KYANG RNAL 'BYOR SPYOD PA BA RNAMS KYI LTA BA LA
SRID PA MA YIN NO, ,NGES PAR DBUS NA GNAS PA'I RDUL PHRA RAB CIG
GRUB PA

@367A *, ,PA MA YIN TE, DE'I 'OG DANG STENG DANG PHYOGS BZHI
RNAMS NA RDUL PHRA RAB GNAS PA'I NGES PAS CHA SHAS DRUG PA NYID
DU 'GYUR BA'I PHYIR RO, ,GANG 'DI'I RANG BZHIN SHAR GYI RDUL PHRA
RAB LA NYE BA DE KHO NA NUB KYI RDUL PHRA RAB LA NYE BAR 'THAD PA
NI MA YIN TE, DE DAG

YUL GCIG PA NYID 'THOB PA'I PHYIR RO, ,DE LTAR NI RDUL PHRA RAB
SHAR MA DANG NYE BA'I RANG BZHIN DE RDUL PHRA RAB NUB MA RTOGS
PAS GAL TE 'GYUR NA DE YANG DER 'GYUR RO, ,NYE BA YOD PA MA YIN
NA YANG MNGON DU PHYOGS PA TZAM LA YANG 'JUG PA'I MTHA' 'DI KHO
NA STE, DE

LAS KYANG GONG BU RDUL PHRA RAB TZAM NYID DU THAL BAR 'GYUR RO,
,YANG NA RNAM PAR DPYAD PA 'DI YIN TE, GANG 'DI SO SOR SNANG
BZHIN PA 'DI RE ZHIG GCIG TU RIGS PA MA YIN TE, DE MA THAG TU
BRJOD PA'I RNAM PAR DPYAD PA'I PHYIR RO, ,DU MA YANG MA YIN TE,
RDUL

PHRA RAB KYI SHAS LAS RDUL PHRA RAB MI DMIGS PA'I PHYIR RO, ,DE
LTAR NA GAL TE 'DI CHA SHAS DANG BCAS PA YIN NA JI LTAR RDUL PHRA
RAB YIN, CI STE CHA SHAS MED PA YIN NA DE LA SBYAR BA'I RDUL PHRA
RAB RNAMS KYANG BDAG NYID THAMS CAD KYIS 'BYAR BA'I PHYIR PHAN
TSUN YUL THA MI DAD PAR

'GYUR RO ZHES PA GONG BU THAMS CAD RDUL PHRA RAB TZAM DU 'GYUR
RO, ,RI BO YANG STE, SA GZHI YANG NGO ZHES PA STE, DE'I GDON MI
ZA BA DAG GI RANG BZHIN THA DAD PAR KHAS BLANG BAR BYA'O, ,JI
LTAR 'DI DAG GI YIN PA DE LTAR 'OG DANG STENG DANG LHO DANG BYANG
GI RDUL PHRA RAB DANG

NYE BA RNAMS KYI YANG THA DAD PA'O ZHES PAS RDUL PHRA RAB CHA
SHAS DRUG PA NYID RIGS PA'I STOBS LAS 'ONGS PA'O, ,GANG GSUNGS
PA, DRUG GIS CIG CAR SBYAR BA'I PHYIR, ,PHRA RAB RDUL CHA DRUG
NYID 'GYUR, ,DRUG PO RNAMS NI YUL GCIG PHYIR, ,GONG BU RDUL PHRAN
TZAM DU

'GYUR, ,ZHES SO, ,GCIG MA GRUB PA NA DU MA YANG MA GRUB PO ZHES
PAS RDUL PHRA RAB RNAMS YOD PA MA YIN NO, ,GAL TE PHYI ROL GYI
DON MED NA YANG SNANG BA 'DI CI'I YUL CAN YIN ZHE NA, SNANG BA
'DI NI NGES PAR THOG MA MED PA'I JI LTA BA BZHIN MA YIN PA'I BAG
CHAGS

@367B LAS 'JUG BZHIN PA DMIGS PA MED PA KHO NAR MTSON PAR BYA
STE, DE LTAR NI YUL YOD NA DMIGS PA DANG BCAS PA NYID DU 'GYUR
ZHING, DES KYANG YAN LAG CAN NAM RDUL PHRA RAB BSAGS PAR 'BYUNG
BAR BYA BA YIN NA, DE DANG 'DI GNYIS KA DAG KYANG DE MA THAG TU
BSHAD PA'I GNOD

PAR BYED PA'I TSAD MAS BSAL BA'I RTZOD PA NI NAM MKHA'I PADMA LAS
MI 'DA'O, ,JI SKAD DU GSUNGS PA, SNANG BA DMIGS PA MED PA STE,
,RMI LAM NYAMS SU MYONG BA 'DRA, ,ZHES SO, ,RMI LAM GYI SHES PA
YANG DMIGS PA MED PA KHO NAR RIG CING, RMI LAM DANG SAD PA'I
NYAMS SU

MYONG BA DAG LA DBYE BA CUNG ZAD KYANG YOD PA YANG MA YIN TE,
RNAM PA THAMS CAD CHOS MTHUN PA NYID DU MTHONG BA'I PHYIR RO,
,DMIGS PA MED PA LA NGO BO'I KHYAD PAR THOB PA MED PA'I RNAM PAR
SHES PA NI DMIGS PA DANG 'BREL PAR NYAMS SU MYONG BAR NUS PA YANG
MA YIN TE, GANG

DMIGS PA MED PA LAS KHYAD PAR MED PA DE NI DMIGS PA MED PA CAN
YIN TE, DPER NA NAM MKHA' LA SKRA SHAD MTHONG BA GCIG LAS NAM
MKHA' LA SKRA SHAD MTHONG BA GNYIS PA BZHIN, RTZOD PA'I GZHIR
GYUR PA'I SAD PA'I SHES PA YANG DMIGS PA DMIGS PA MED PA'I RMI
LAM

GYI SHES PA LAS KHYAD PAR MED DO ZHES PA RANG BZHIN GYI GTAN
TSIGS SO, ,GAL TE PHYI ROL GYI DON MED NA'O NA CI YOD CE NA,
GZUNG BA DANG 'DZIN PA LA SOGS PA'I RNYOG PA DANG BRAL BA'I SPROS
PA MED PA'I RNAM PAR SHES PA TZAM DON DAM PAR YOD DO, ,JI SKAD DU
GSUNGS PA, GZUNG DANG 'DZIN

PA LAS GROL BA'I, ,RNAM PAR SHES PA DON DAM YOD, ,CES SO, ,YANG
GSUNGS PA, BLO YIS NYAMS MYONG BYA GZHAN MED, ,DE YIS MYONG BA
GZHAN YOD MIN, ,GZUNG DANG 'DZIN PA BRAL BA'I PHYIR, ,DE NYID
RANG NYID RAB TU GSAL, ,ZHES SO, ,'DI BCOM LDAN 'DAS KYIS GSUNGS
PA YANG,

JI LTAR PHYIS PAS RNAM BRTAGS LTAR, ,PHYI ROL DON NI YOD MA YIN,
,BAG CHAGS KYIS NI DKRUGS PA'I SEMS, ,DON DU SNANG BA RAB TU
'BYUNG, ,ZHES SO, ,DE LA 'GA' ZHIG SMRA STE, LUS DANG YUL THAMS
CAD KYI DNGOS POR RAB TU GRAGS PA 'DI NI RNAM PAR SHES PA KHO NA
YIN ZHING, DE

@368A *, ,YANG RANG RIG PA'O ZHES PAS NA CI ZHIG GI YANG GZUNG PA
'AM 'DZIN PA MA YIN NO, ,BRTAGS PAS NI GZUNG BA DANG 'DZIN PA'I
DNGOS PO SGRO 'DOGS PAR BYED DO, ,DE'I PHYIR KUN DU BRTAGS PA'I
GZUNG BA DANG 'DZIN PA'I DNGOS PO DANG BRAL BA'I RNAM PAR SHES PA
NI BDEN PA'O

ZHES SO, ,GZHAN RNAMS NI RNAM PA'I RNYOG PA'I MTSAN MA MTHA' DAG
DANG BRAL BA SHES DAG PA LTA BU, ,STON KA DRI MA MED PA'I NYIN
PHYED KYI NAM MKHA' LTA BU DNGOS PO PA'I RNAM PAR SHES PA'O ZHES
SEMS PAR BYED DE RNAM PA 'DI RNAMS NI DE BZHIN MA YIN PA KHO NAR
MA RIG PAS BSTAN PA

RAB TU GSAL BA STE, DE'I PHYIR GZUNG BA ZHES BYA BA YOD PA MA YIN
PA KHO NA'O, ,RNAM PA THAMS CAD DU DE MED PA'I PHYIR DE LA LTOS
PAS GANG RNAM PAR SHES PA'I 'DZIN PA PO DE YANG YOD PA MA YIN NO
ZHES PA'O, ,DBU MA PA RNAMS KYI LTA BA LA NI SHES PA DE YANG DON
DAM PAR YOD PA

MA YIN TE, RNAM PAR DPYAD MI BZOD PA NYID KYI PHYIR RO, ,RANG
BZHIN GYIS RIGS PA NI DON DAM PA PA'O ZHES 'JIG RTEN NA BRJOD
CING, 'DI LA RNAM PAR DPYAD PA NA RANG BZHIN 'GA' ZHIG 'THAD PA
YAN MA YIN TE, GCIG PA'AM DU MA RNAM PAR DPYAD PA SNGAR BRJOD
PA'I PHYIR RO, ,JI

SKAD DU GSUNGS PA, RNAM PAR SHES PA DON DAM PA, ,DE YANG MKHAS
RNAMS MI 'DOD DO, ,GCIG DANG DU MA'I RANG BZHIN DANG, ,BRAL PHYIR
NA MKHA'I CHU SKYES BZHIN, ,ZHES SO, ,GRAGS PA'I ZHABS KYIS KYANG
GSUNGS PA, GANG GIS DNGOS PO RNAMS DPYAD NA, ,DE NYID DU NI DE

DNGOS MED, ,GANG GI PHYIR NA DE RNAMS NA, ,GCIG DANG DU MA'I RANG
BZHIN MED, ,CES SO, ,DE BZHIN DU RGYAN MDZAD PAS KYANG GSUNGS PA,
GANG TSE 'DIR NI RNAM RTOG DANG, ,GZHAN GYI 'ANG TSAD MA NYID MED
PA, ,DE TSE GZHIGS PAR GYUR PA NA 'ANG, ,KUN LA DGAG PAR BYA BA
CI, ,SANG

DANG RMI LAM SOGS DBYE BA'AM, ,DAM PA'I DON DU YOD MIN NYID, ,KUN
LA MNYAM PAR MTHONG RNAMS LA, ,DBYE BA SNANG BA MIN PA NYID, ,CES
SO, ,SBYOR BA NI 'DI LTAR BYA STE, ,GANG GCIG DANG DU MA'I RANG
BZHIN DU 'GYUR BA MA YIN PA DE NI DON DAM PAR YOD PA MA YIN TE,
DPER NA NAM MKHA'I PADMA

@368B BZHIN, RNAM PAR SHES PA YANG GCIG DANG DU MA'I RANG BZHIN
MED PA YIN NO ZHES PA KHYAB PAR BYED PA MI DMIGS PA'O, ,RE ZHIG
GTAN TSIGS MA GRUB PA MA YIN TE, RNAM PA DANG BCAS PA'I SHES PA
LA PHYI ROL GYI DON BZHIN DU GCIG DANG DU MA'I RANG BZHIN MI RUNG
BA YONGS SU GSAL BA NYID KYI PHYIR

RO; ;GANG LA 'JIG RTEN LAS PHYI ROL GYI DON DU THA SNYAD YIN PA
DE KHO NA RNAM PA DANG BCAS PAR SMRA BAS SHES PAS TE, DE'I PHYIR
DE PHYI ROL DU YOD PA LA GNOD PAR BYED PA GANG YIN PA DE KHO NA
NANG DU YOD PA LA YANG GNOD PAR BYED BA'O, ,GANG GI PHYIR RAGS PA
GCIG GAM RDUL PHRA RAB TU MA'I NGO BO

YANG 'THAD PA MA YIN ZHING, RNAM PAR SHES PA'I BDAG NYID DU GYUR
PA'I RNAM PA 'DI YANG GAL TE RAGS PA GCIG GAM RDUL PHRA RAB TU
THA DAD PA DU MA YIN NA, DBU MA RGYAN DU, BDAG NYID CHEN PO BO
DHI SA+TVA YIS, ,CI STE RNAM PA'I GRANGS BZHIN DU, ,RNAM PAR SHES
PA KHAS LEN NA, ,DE TSE RDUL PHRAN 'DRAR

GYUR PA'I, ,DPYAD PA 'DI LAS BZLOG PAR DKA', ,ZHES GSUNGS SO,
,RNAM PA GNYIS KA LTAR NA YANG PHYI ROL GYI PHYOGS LA 'BYUNG BA'I
SUN 'BYIN PA GDON PAR MI NUS SO, ,GANG GI PHYIR GANG GIS DE YOD
NA YOD PAR 'GYUR BA RNAM PAR SHES PA DE PHYI ROL GYI DNGOS PO'I
RGYU MTSAN CAN GYI SUN 'BYIN PA

CAN MA YIN TE, GZUGS CAN YI RGYU MTSAN CAN GYI GNOD PAR BYED PA
NI GZUGS CAN MA YIN PA RNAM PAR SHES PA'I BDAG NYID MA YIN NO
ZHES PA YANG SNYING PO MED PA STE, RNAM PA DANG BCAS PA NYID LA
RNAM PAR SHES PA YANG GZUGS CAN NYID KYI PHYIR TE, YUL LA RNAM
PAR RGYAS PA DANG LDAN PA'I RNAM

PA 'DI KHO NA NI GZUGS CAN NI ZHES PA'O, ,DZA GATTA LA'I GTZUG
LAG KHANG CHEN PO'I MKHAS PA CHEN PO DGE SLONG THAR PA'I 'BYUNG
GNAS KYIS SBAS PAS SBYAR BA'I RTOG GE'I SKAD DU, GZHAN GYI RJES
SU DPAG PA YONGS SU BCAD PA RDZOGS SO,, ,,RTOG GE'I SKAD 'DI BYAS
NAS NI, ,BDAG GIS BSOD

NAMS GANG BSAGS PA, ,BSOD NAMS DE YIS 'GRO BA 'DI, ,SANGS RGYAS
NYID DU LHAG BGROD SHOG ,RTOG GE'I SKAD RDZOGS SO,, ,,TSUL 'DI NI
GANG ZAG DAM PA RNAMS KYI BKA' DRIN LA BRTEN NAS NANG DANG PHYI'I
GZHUNG LUGS DU MA RNAMS LA BRO'I SNANG BA CHER RGYAS PA SGRA
BSGYUR GYI LO TZ'A BA DBANG DGE

@369A *, ,SLONG DPAL LDAN BLO GROS BRTAN PAS PAndI TA LA MA LTOS
PAR RANG NYID KYIS BSGYUR CING ZHUS TE GTAN LA PHAB PA'O,, ,,'DIS
'GRO BA DPAG TU MED PA LA PHAN PAR GYUR CIG,